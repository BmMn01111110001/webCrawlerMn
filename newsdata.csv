"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Дэлхий
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Дэлхий
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Дэлхий
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Дэлхий
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Дэлхий
"Оксфорд их сургуулийн эрдэмтдийн гарган авсан коронавирусийн эсрэг вакциныг маргаашаас (2020.4.23) эхлэн хүн дээр турших талаар Их Британийн Эрүүл мэндийн сайд Матт Ханкок мэдэгджээ. Их сургуулийн эрдэмтдийн багийн гишүүдийн мэдээлснээр вакцины туршилт амжилттай болбол ирэх есдүгээр сараас олон сая тунгаар үйлдвэрлэж эхлэх боломжтой гэж тооцжээ. Коронавирусийн халдварт өвчний эсрэг вакцин гаргахаар олон орны эрдэмтэд цагтай уралдан ажиллаж байгаа ч өнөөдрийн байдлаар олон улсад 175 мянга гаруй хүн хэдийн нас барж, эдийн засгийн том хямрал үүсгээд байна. Их Британийн эрүүл мэндийн сайд хэвлэлийн хурлын үеэр мэдэгдэхдээ вакцин гарган авах ажилд Засгийн газраас гол анхаарлаа хандуулж, Оксфорд их сургуулийн эрдэмтдийн багт 20 сая фунт-стерлингийн санхүүжилт олгожээ. Түүнчлэн Лондон дахь Эзэн хааны коллежийн судалгааны ажилд 22,5 сая фунт-стерлингийг төсөвлөсөн байна. Эх сурвалж: The Independent",Дэлхий
"Коронавирусийн халдвараас сэргийлсэн хөл хорионы арга хэмжээнээс шалтгаалан ОХУ-ын дээд шүүх хуралдаанаа онлайнаар явуулахаар шийдвэрлэжээ. Энэ нь Дээд шүүх хуралдаанаа өөр хэлбэрээр хийж байгаа анхны тохиолдол юм. Эхний ээлжинд иргэний хэргийн маргаантай холбоотой шүүх хурлыг онлайнаар хийхээр болсон байна. Нэхэмжлэгч болон хариуцагч талууд гэрээсээ, эсвэл албан өрөөнөөсөө өөр өөрсдийн электрон төхөөрөмжийг ашиглан оролцох ажээ. Шүүх хуралд оролцогч талууд онлайнд хуралд оролцох төлөөлөгчдийн бүрэн эрхтэйг баталгаажуулсан албан бичиг, мөн ашиглах интернэт урсгал нь баталгаат компанийх гэдгийг нотолсон албан бичгийг Дээд шүүхэд ирүүлэх учиртай. Дээд шүүхийн зүгээс эдгээрийн хүлээн авч нягтлаад онлайн шүүх хуралдаанд оролцох эрх үүссэнийг цахим шуудангаар мэдэгдэх ажээ. Энэ хэлбэр нь өнөөгийн үүссэн нөхцөл байдалтай холбоотойгоор бий болж байгаа ч шүүх хуралд биеэр ирж оролцох боломжгүй иргэдийн хувьд хэрэглэж болох арга байхыг үгүйсгэхгүй хэмээн Дээд шүүх үзэж байна. Эх сурвалж: РИА НОВОСТИ",Дэлхий
"Дэлхий дахинаа өчигдөр коронавирусийн халдвараар нийт 7042 хүн нас барсны 2802 нь АНУ-д нас барснаар бусад орныг тэргүүлж байна. АНУ-д нийтдээ 45316 хүн нас барж, 819805 хүн халдвар авчээ. Үүнээс гадна Хавайд өчигдөр халдвараар хоёр хүн нас барснаар нийт 586 хүн нас баржээ. Түүнчлэн Их Британид сүүлийн 20 хоногт нас баралт буурч байсан ч Мягмар гаригт дахин нэмэгдэж, 828 хүн халдвараар хорвоог орхижээ. Их Британид өчигдөр халдварын 4301 тохиолдол шинээр нэмэгдэж, нийт  129044 халдвар авсан байна. Мөн Италид 534, Францад 531, Испанид 430, Германд 224 хүн өнгөрсөн хоногт халдвараар нас баржээ. Олон улсад халдвараар нийтдээ 2 сая 556 мянга 421 хүн өвчилсөн байна. Үүний зэрэгцээ Грект 148 дүрвэгч халдвараар оношлогджээ. Грекийн өмнөд хэсгийн Краниди хот дахь зочид буудалд 450 дүрвэгчийг тусгаарласан ба олонх нь Африк тивээс ирсэн аж. Тус улс дахь хоёр дүрвэгсдийн баазад халдвар бүртгэгдээд байна. Эх сурвалж: BBC, worldometers",Дэлхий
"Хойд Солонгосын удирдагч Ким Жон Уны эрүүл мэндийн талаар зөрчилдөөнтэй, эргэлзээтэй мэдээллүүд сүүлийн өдрүүдэд дэлхийн томооохон хэвлэлүүдийн нүүрийг дүүргэж байна. Тэрбээр энэ сарын 12-ны өдрөөс хойш олон нийтийн өмнө гарч ирээгүй ба дэлхий дээр байгаа цорын ганц удам залгасан коммунист удирдагчтай улсын талаар ч олон таамаглалууд гарч ирсэн юм. Тус улсын хувьд хамгийн чухал арга хэмжээ болох БНАСАУ-ыг үндэслэгч Ким Ир Сений мэндэлсэн өдөр буюу “Нарны өдөр” ч Ким Жон Ун үзэгдсэнгүй. Төрийн эрхэнд гарсан цагаасаа энэ өдрийг алгасч байгаагүй түүний хувьд энэ удаа үүнээс илүү том шалтгаан гарсан нь эргэлзээгүй. Удалгүй Ким Жон Ун олны өмнө үзэгдэхээ байсан нь зүрхний хүнд мэс засалд орсонтой холбоотой гэж Өмнөд Солонгост төвтэй Хойд Солонгосын талаар мэдээ бэлтгэдэг “Daily NK” сайт мэдээлж, араас нь АНУ-ын томоохон хэвлэлүүд дээр ч мөн адил утгатай мэдээллүүд цацагдав. Бүр АНУ-ын тагнуулынхан түүний биеийн байдлыг ажиглаж байгаа гэв. Гэтэл Өмнөд Солонгос болон Хятадын Засгийн газрын эх сурвалжууд Кимийн эрүүл мэндийн тухай дээрх мэдээллүүдийг няцаасан юм. Хойд Солонгосын өөрийнх нь эх сурвалжууд ч Ким Жон Уны талаар мэдээллийг няцаахаар түүнийг “Кубийн Ерөнхийлөгчид төрсөн өдрийн мэндчилгээ илгээсэн” гэх мэдээлэл цацсан байна. Ким Жон Ун болон түүнийг тойрон хүрээлэгчдийн талаар мэдээлэл маш хомс, өндөр нууцлалтай байдаг. Тиймдээ ч үнэн, худал олон таамаглал, цуу яриа гардаг. Өмнөд Солонгосын Кукминий их сургуулийн профессор, Хойд Солонгосын асуудал хариуцсан мэргэжилтэн Андрей Ланков “Кимийн хувийн амьдралын нарийн ширийн зүйлийг цөөхөн хүн мэддэг. Тэдгээр хүмүүс нь мэдсэн зүйлийнхээ талаар барагтай бол ярихгүй. Тэдний хувьд амь настай нь холбоотой асуудал үүсч болох учир тэд тийм ч амар ам нээхгүй” хэмээн хэлжээ. Хойд Солонгосыг судалж буй судлаач, шинжээчид үнэнийг олж мэдэхийн тулд хиймэл дагуулын зургаас эхлээд оргож дүрвэсэн хүмүүсийн мэдээлэл гээд мэдээллийн бүхий л сувгийг ашигладаг байна. Ким Жон Уны эцэг Ким Жон Иль 2011 онд нас барахад хоёр хоногийн дараа Хойд Солонгосын телевизээр энэ тухай мэдээлэл гарах хүртэл гадны тагнуулын ажилтнууд мэдээгүй байв. Кимийн биеийн байдал сайнгүй байгаа гэх таамаглалыг өөр нэгэн нөхцөл байдал баталж байгаа аж. Ким Жон Уны төрсөн дүү Ким Ё Жон сүүлийн үед улсын томоохон үйл хэргийг гүйцэлдүүлэхэд ахтайгаа ойр харагдах болсон нь удирдагч Ким өөрөө улс орноо удирдах боломжгүй болсон тул эрх мэдлээ дүүдээ өвлүүлэх гэж байж магадгүй гэх таамаглал мөн эрчимтэй тарж байна.  Эх сурвалж: TIME",Дэлхий
"Дэлхийн улс орны иргэд коронавирусийг аюул гэж үзэх нь нэмэгдэж байгааг Gallup International болон Оросын судалгааны ""Ромир” төвийн хамтран хийсэн судалгаа харуулжээ. Судалгааг 18 улсын 17 мянган хүнийг хамруулан гуравдугаар сарын сүүл, дөрөвдүгээр сарын эхээр хийсэн байна. Коронавирус өөрийнх нь болоод ойр дотных нь хүмүүсийн эрүүл мэнд, амь насанд аюул учруулж магадгүй гэж санаа зовох хүмүүсийн тоо гуравдугаар сард 67 хувь байснаа дөрөвдүгээр сард 75 хувь болон нэмэгдсэн байна. Коронаюирусээс сэргийлсэн арга хэмжээнүүд нь хэтэрхий дөвийлгөсөн, сүртэй гэж үзэж байсан хүмүүсийн тоо эсрэгээрээ 49 хувиас 33 хувь болон буурчээ. Оросын иргэдийн 54 хувь нь гуравдугаар сард коронавирусаас сэргийлсэн арга хэмжээ нь хэь дөвийлгөсөн гэж үзэж байсан бол дөрөвдүгээр сард ингэж үзэж байгаа нь 45 болж буурчээ. Мөн энэ вирус амь насанд аюултай гэж үзэж байгаа хүмүүсийн хувь гуравдугаар сард 37 хувь байснаа дөрөвдүгээр сард 45 хувь болж нэмэгджээ. ""Дэлхий нийтээрээ өөрийн мэдэлгүй айдаст автсаныг энэ судалгаа харууллаа. Коронавирустэй холбоотой мэдээлэл глобалчлагдсаныг хэн ч анзаарсангүй, дэлхий нийтээрээ өдөр болгон халдварын мэдээлэлд анхаарал хандуулж байна” хэмээн ""Ромир"" төвийн захирал Андрей Милёхин РИА Новости-д ярьжээ. Эх сурвалж: РИА НОВОСТИ",Дэлхий
"Нефтийн худалдааны зарчим ирээдүйд өөрчлөгдөнө гэж үзэж байгаагаа ОХУ-ын Аюулгүйн зөвлөлийн орлогч дарга Дмитрий Медведев Facebook хуудсандаа бичжээ. Энэ долоо хоногийн Даваа гаригийн /2020.04.20/ байдлаар WTI маркийн нефть түүхэндээ анх удаа хасах руу орсон. ""Энэ нөхцөл байдлыг нухацтай дүгнэж, шинжлэх хэрэгтэй. Яагаад гэвэл нефтийн үнэ ингэж унах нь дэлхийн эдийн засагт сөрөг нөлөөтэй. Урт хугацааны нийлүүлэлтийн гэрээ хийж ирсэн туршлагаас үүдэн ирээдүйдээ нефтийн худалдааны зарчим өөрчлөгдөж магадгүй” хэмээн Дмитрий Медведев байр сууриа хуваалцжээ. Нефтийн фьючерсийн үнэ ийнхүү унаж байгааг Медведев картелиудын үгсэл хэмээн тодорхойлсон байна. Коронавирусийн цар тахлын улмаас дэлхийн олон улс орон хөл хорио тогтоож, иргэдийн хөл хөдөлгөөнийг хязгаарлаж, үйлдвэр, аж ахуйн газруудын үйл ажиллагааг түр хаасан нь нефтийн дэлхийн үнэд нөлөөлж эхэлсэн. Үүнтэй давхцан нефть олборлогчдын ОПЕК+ байгууллагын гишүүд олборлолтоо хязгаарласан хэвээр байх уу, эсвэл дөрөвдүгээр сарын 1-нээс цуцлах уу гэдэг дээр санал нэгдэж чадаагүй нь мөн нөлөөлсөн. Улмаар гуравдугаар сард нэг баррель Brent маркийн нефть 22 ам.доллар, WTI амеркийнх 20 ам.доллар хүрч, одоо үүнээс ч доошилж байна. Эх сурвалж: РИА НОВОСТИ",Дэлхий
"Сүүлийн өдрүүдэд АНУ зэрэг зарим улс оронд хөл хорионы дэглэмийг эсэргүүцэж, цуцлахыг шаардсан жагсаал цуглаан зохион байгуулагдах болсон билээ. Тэгвэл дэлхийн хамгийн том цахим сүлжээ фейсбүүк хорио цээрийн дэглэмийг эсэргүүцсэн утга бүхий бичвэр, нийтлэл, хөл хориог цуцлах жагсаал цуглааныг дэмжсэн нийтлэлүүдийг устгаж эхэлжээ. Тус компанийн удирдлагууд энэ төрлийн нийтлэлийг устгах асуудлаар АНУ-ын мужуудын захирагчидтай зөвлөлдсөний үр дүнд ийм шийдэлд хүрсэн байна. Түүнчлэн олон хүн цуглахгүй байх дүрмийг зөрчсөн арга хэмжээнүүдийн талаарх мэдээллийг ч цаашид устгасаар байх талаар тус компанийн төлөөлөгч мэдэгдсэн байна. Учир нь иргэд хоорондоо холбогдож, олноороо цугларч, жагсаал цуглаан хийх гүүр нь цахим сүлжээ болоод байгаа юм.  Эх сурвалж: BUSINESS INSIDER    ",Дэлхий
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Дэлхий
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",Дэлхий
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",Дэлхий
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",Дэлхий
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Дэлхий
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",Дэлхий
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Дэлхий
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Дэлхий
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Дэлхий
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Дэлхий
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",Дэлхий
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Дэлхий
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Дэлхий
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",Дэлхий
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Дэлхий
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",Дэлхий
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Дэлхий
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Дэлхий
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",Дэлхий
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Дэлхий
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Дэлхий
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Дэлхий
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",Дэлхий
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Дэлхий
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",Дэлхий
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Дэлхий
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Дэлхий
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Дэлхий
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Дэлхий
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Дэлхий
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Дэлхий
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Дэлхий
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",Дэлхий
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Дэлхий
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",Дэлхий
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",Дэлхий
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Дэлхий
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",Дэлхий
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",Дэлхий
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",Дэлхий
Нийтлэлийн мэдээлэл,Ангилал
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Эдийн засаг
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Эдийн засаг
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Эдийн засаг
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Эдийн засаг
"Дэлхий дахинаа тархсан “Ковид-19” цар тахлын хөл хориотой холбоотойгоор бизнес эрхлэгчдийн хувьд орлого саатах, эргэлтийн хөрөнгө зогсох, борлуулалт буурч байгаагаас үүдэн бэлэн мөнгөний хэрэгцээ шаардлага ихээр тулгарч байгаа энэ цаг үед ХААН Банк сорилтыг хамтдаа даван туулахын тулд бизнесийн бүх төрлийн зээлийг түргэн шуурхай олгож байна. Бизнесээ өргөжүүлэх, хүчин чадлаа нэмэгдүүлэх, үйл ажиллагаагаа хэвийн явуулах санхүүгийн хэрэгцээгээ хангахыг хүссэн хэнд боловч ХААН Банкны “Бизнесийн зээлийн аян” нээлттэй. Та бүхэн бидний санал болгож буй дараах зээлийн бүтээгдэхүүнүүдтэй танилцаарай. Шуурхай бичил зээл: Бизнес эрхлэгч иргэн, аж ахуйн нэгжийн санхүүгийн хэрэгцээг хангах зориулалтаар дансны орлого, хөдлөх хөрөнгө барьцаалан олгодог зээл. Зээлийн судалгааг бодит дансны мэдээлэлд үндэслэн хийдгээрээ давуу талтай. Аяны хүрээнд бичиг баримтаа бүрдүүлж өгөөд, Шуурхай бичил зээлийг тухайн өдөртөө багтаан авах боломжтой. https://www.khanbank.com/mn/corporate/product/348 Шугамын зээл: Аж ахуйн нэгж үйл ажиллагаагаа хэвийн явуулахтай холбогдон үүсэх санхүүгийн хэрэгцээг хангахад зориулагдсан зээл. Зээлийн дээд хэмжээ хязгаарлаагүй ба эрхийн хүрээнд олон дахин авах боломжтой. Худалдааны болон тээврийн гэх мэт мөнгөн урсгалын эргэлт хурдан, эргэлтийн хувьд тодорхой давтамжтай бизнес эрхлэгчдийн  хувьд тохиромжтой. Эргэлтийн хөрөнгийн зээл: Жижиг, дунд бизнес эрхлэгч аж ахуйн нэгжийн эргэлтийн хөрөнгийг санхүүжүүлэх зорилгоор бараа материал, түүхий эд худалдан авах болон үйл ажиллагааны ашиг орлогоо нэмэгдүүлэх, бүтээгдэхүүн үйлчилгээний чанараа сайжруулах зориулалтаар олгогддог зээл. Зээлийн дээд хэмжээ хязгаарлаагүй, бүх төрлийн бизнес эрхлэгчдийн хувьд нээлттэй. Хөрөнгө оруулалтын зээл: Бизнес эрхлэгч аж ахуйн нэгж байгууллагууд барилга байгууламж барих, худалдан авах, шинэчлэх, засварлах, үйлдвэрлэл, үйлчилгээгээ өргөтгөх, тоног төхөөрөмж худалдан авах, шинэчлэх, үндсэн хөрөнгө бэлтгэх, өргөтгөх, хөрөнгө оруулалт хийх зэрэг үйл ажиллагааг санхүүжүүлэхэд зориулагдсан зээл.  Эдгээр болон бусад бизнесийн зээлийг 2020 оны 6-р сарын 30-ныг дуустал үргэлжлэх аяны хүрээнд ХААН Банкны бүх салбар нэгжид хандан таатай нөхцөлөөр авах боломжтой. Хөл хорионы үед орлогын тогтвортой эх үүсвэр, эдийн засгийн болон санхүүгийн тогтвортой байдлаа хадгалахад тань ХААН Банк бодитой дэмжлэг үзүүлэхэд бэлэн байна. Зээлийн зориулалт, хүү болон бусад дэлгэрэнгүй мэдээллийг 7533-3030 дугаараас лавлана уу. Сорилтыг хамтын хүчээр…",Эдийн засаг
"Би өвөө эмээгийн хүүхэд л дээ. Тэд маань их зарчимч, шударга, хөдөлмөрч хүмүүс байв. Өглөө эртлэн босно, мал хуйгаа хураана, хичээлдээ явна, хөдөөний хүний ажил дуусахгүй. Хүний итгэлийг дааж яваарай гэж өвөө минь үргэлж захина. Надад итгэдэг хүмүүсийн итгэлийг алдахгүй ажлаа хариуцлагатай хийгээд, гэр бүлээ аз жаргалтай байлгах нь надад ногдсон хамгийн том хариуцлага.  Хивс суурилуулалтын ажлын онцлог нь гарын ур дүй, нарийн ухаан, хариуцлагатай нямбай ажиллахыг шаарддаг ажил аа.Хүнд сурсан юм хэзээ ч илүүддэггүй юм билээ. Манай Сэлэнгэ аймаг мод ихтэй тул багадаа модоор янз бүрийн зүйлс хийдэг байв. Тэр ур чадвар одоо ажил дээр их хэрэг болно оо. Айл, албан байгууллагын хивсийг суурилуулахад зүсэлтийн ажлыг өөрөө л хийчихнэ. Ажилдаа дадаад ирэхээр хоёр хүний ажлыг амжуулах давуу талтай болсон. Ажилд орсны дараагийн жил байгууллагынхаа хөдөлмөрийн алдар цолоор шагнуулж байв. Үндэсний томоохон компани болох ""Эрдэнэт хивс""-ийн эд эс болон ажиллаж богино хугацаанд  удирдлага болон хамт олон минь намайг үнэлсэнд их баярласан. Хүн зөв явж, өөрийгөө дайчилж чадвал хүний хүч шавхагдашгүй. Амьдрал ч эргээд харамгүй шагнадаг гэж би боддог. Хивс суурилуулчихаад тухайн айлыг нүүдлийн байдалтай орхичих хэцүү учраас сэтгэл ханамжтай үлдээхийн тулд  тавилгыг нь байршуулж өгдөг. Үний дараа хивсэн дээгүүр хүүхдүүд нь гүйлдээд дулаахан уур амьсгал бий болсныг харах их сайхан. -Та ажилдаа хэр сэтгэл ханамжтай байдаг вэ? -Би ажилдаа сэтгэл хангалуун, хань ижилтэйгээ хамжаад амьдралаа аз жаргалаар урлаад сайхан л амьдарч байна. Чин сэтгэлээсээ хөдөлмөрлөж түүнийхээ үр шимийг амсах их урамтай. Хэрэглээ өндөртэй, ажилдаа сэтгэл ханамжгүй бол хүн аз жаргалтай ажиллаж амьдарч чадахгүй гэж боддог. -Залуусдаа хандаж хэлэх зүйл гэвэл: -Манай залуусын зарим нь шантрамгай, ажил голомтгой. Цалин буунгуут маргааш нь алга болох нь цөөнгүй. Залуус ажил олдохгүй, олдсон ажлын цалин амьдралд хүрэлцэхгүй байна хэмээн гомдоллож залуу нас, эрч хүчээ харь улсад зориулах нь олонтаа.  Аз жаргалаа хамтдаа бүтээн, үр хүүхдийнхээ өсөн торниж буйг харах үнэ цэнэтэй мөчүүд нь мөнгөөр солигдчихсон гэр бүлүүд олон бий. Миний хувьд гэр бүлээрээ хамтдаа байх нь амьдралыг илүү амттай болгодог. Аав ээж нь Солонгост байдаг хүүхдүүдийг харахаар сэтгэл өвдөөд байдаг юм. Дараа нь тэр хүүхэд ээж аавыгаа хайрлах уу, амьдралын төлөө хэрхэн хөдөлмөрлөснийг ойлгох болов уу. Нөгөө талаас сайн эцэг эх байлаа гээд хүүхдийнхээ хажууд байж үлгэрлэж чадахгүй бол хүүхдүүд нь хэр зөв хүн болж төлөвших бол. Санаагаар болдог бол залуучууд үр бүтээмжтэй нас, мэдлэг боловсрол, ур чадвараа харь оронд зориулж байхаар эх орондоо, гэр бүлдээ зориулбал бид хөгжих юм болов уу",Эдийн засаг
"Он гарснаас хойш ахуйн орчинд 6100, хүрээлэн буй орчинд 1473, хүчирхийллийн улмаас 128 орчим бага насны хүүхэд эрсдэлд орж аюул осолд өртсөн байна. Коронавирусийн дэгдэлттэй холбоотойгоор сургууль цэцэрлэгүүд хааж хүүхдүүд гэртээ байгаа ч ахуйн орчин дахь осол гэмтлийн тоо өссөн дүр зураг байгаа нь эцэг эхчүүдийн анхаарал сэрэмж бага байгаатай холбоотой. Мөн бага насны хүүхдийг бага насны хүүхдээр нь харуулах зэргээс улбаалж эдгээр эрсдэлүүд нэмэгдэж байгааг онцолъё. Эх орны ирээдүй болсон бяцхан үрсдээ тавих анхаарал халамжийг нэмэгдүүлж, эрсдэлд өртөхөөс сэргийлүүлэх зорилготойгоор ХАМТДАА ХАМГААЛЪЯ аян ийнхүү эхэллээ.  Эрүүл мэндийн даатгалын нэгдсэн систем “ИНСУР” аппликейшны санаачилгатайгаар Номин даатгалын компани нэгдэн тус аяныг зохион байгуулах ба “Нийслэлийн гэр бүл хүүхэд залуучуудын хөгжлийн газар” дэмжин ажиллах юм байна. Аяны хүрээнд хүүхэдтэй хамгийн ойр эцэг эхчүүд, гэр бүлийн гишүүд рүү чиглэсэн мэдээлэл таниулах үйл ажиллагаа, цахим болон бусад сувгаар сэрэмжлүүлэх сурталчилгааны ажлууд хийгдэх ба байгууллага аж ахуй нэгжийг бага насны хүүхэдтэй ажилчдаа зайнаас ажиллах боломжоор хангахад уриалсан ажлуудыг хэрэгжүүлэхээр төлөвлөжээ. Аяны үргэлжлэх хугацаа: 4 сарын 20ноос 6 сарын 10. Анхаарлаа ахиулж бяцхан үрсээ аюул ослоос сэргийлж, цаг үргэлж сонор сэрэмжтэй байхыг уриалж байна!",Эдийн засаг
"Ноолуурын ханшийг хүчээр барих нь үйлдвэрлэгчдэд хэтэрхий эрсдэлтэй. Засгийн газраас 300 тэрбумын санхүүжилтийг компаниудад гурван хувийн хүүтэйгээр өгөх шийдвэр гаргасан нь өнгөн дээрээ ноос, ноолуурын үйлдвэрүүдийг дэмжсэн шийдвэр гэж ойлгогдох ч буцаад тэдэнд маш өндөр босго үнийг тогтоож өгсөн “харалган” шийдвэр болсныг эдийн засагчид онцолж байна. Нэг кг ноолуурын зах зээлийн бодит үнэ 50 мянган төгрөг орчим байхад хоёр дахин илүү үнээр ав гэсэн нь боломжгүй буюу үндэсний үйлдвэрүүдийг энэ алдагдлыг хариуц, цаашлаад “дампуур” гэсэнтэй ялгаагүйг үйлдвэрлэл эрхлэгчид хэлж буй юм. Тиймээс үндэсний үйлдвэрүүд өөрсдийн боломжоор түүхий эдээ бодит ханшаар бэлдээд явъя гэсэн шийдэлд хүрчээ. “НООЛУУРЫН ХАНШ 100 МЯНГАД ХҮРЭХ БОЛОМЖГҮЙ” Засгийн газар өнгөрсөн сард малчдаас энэ хавар ноолуурыг кг тутмыг нь 100 мянгаас буулгахгүйгээр худалдаж авах шийдвэр гаргаснаа мэдэгдсэн. Гэвч зах зээлийн нөхцөл байдлаас шалтгаалж ноолуурын ханш энэ үнэд хүрэх боломжгүйг үйлдвэрлэгчид шүүмжилсээр байна. Шинэ төрлийн коронавирусийн халдварын улмаас дэлхийн зах зээл дээр ноолуурын салбарын хамгийн гол худалдан авагч, үйлдвэрлэгчид болох Европын орнууд, тэр дундаа Итали, АНУ, Франц, Япон, БНХАУ-д ноолуурын үнэ ханш өнгөрсөн жилүүдэд байгаагүйгээр унаж буй. Манай улсын ноолуурын дийлэнх хувийг худалдан авдаг БНХАУ-д гэхэд ноолуурын үнэ унасаар байна. Хятадын Лиони мужид өнгөрсөн гуравдугаар сарын сүүлээр самнасан ноолуур 520 юань байсан бол энэ сарын 7-ны байдлаар 480 юань болж буурчээ. Шанси мужийн хувьд өнгөрсөн хоёрдугаар сарын сүүлчээр нэг кг ноолуур 550 юань байсан бол энэ сарын 7-ны байдлаар 460 юань болсон байна. Гадаад нөхцөл байдал ийм байхад Монгол Улсын хувьд төр засгаас ноолуурын үнийг тогтоож зарлах нь цаг үеэ олоогүй, ямар тооцоо судалгаагүй шийдвэр боллоо гэж ноос, ноолуурын салбарынхан хэлж байна. Эдийн засгийн тооцооллоор Засгийн газраас гаргах 300 тэрбум төгрөг 3000 тонн ноолуурыг 100 мянгаар авахад л хүрэлцэх хөрөнгө. Үйлдвэрүүд 2000 тонныг авахад цаана нь 8000 тонн ноолуур үлдэх бөгөөд түүнийг зарласан ханшаар авах боломжгүй ажээ. Өнөөдрийн байдлаар олон улсын зах зээл дээр ноолуур 55 ам.доллар байгаа ч ямар ч борлуулалт хийгдэхгүй байна. Дэлхийн 200 гаруй улс халдварт өвчинтэй цаг, минут тутамд тэмцэж байгаа энэ үед ноолуур авах битгий хэл амь насны асуудал яригдаж буй нөхцөлд ноолуурын үнэ ханш муу байх нь ойлгомжтой билээ. Цаашид байдал одоогийнхоос ч муудаж болох эрсдэлтэй тул Засгийн газрыг зах зээлийн хуульд нийцүүлж шийдвэрээ гаргахыг анхааруулж байна. Зарим бизнес эрхлэгчдийн хэлж буйгаар, хил гааль хаасан энэ үед үндэсний үйлдвэрлэгчдээ дэмжиж, худалдан авах нөхцөл бүрдүүлж байгаа нь сайн хэрэг ч эцсийн хэрэглэгч нар зардлаа танаж буй энэ үед хатуу үнэ барьж болохгүйг бас анхааруулж буй юм. Нэгэнт шийдэгдсэн 300 тэрбумаар зах зээлийн бодит ханшаар аваад, компаниудынхаа өрсөлдөх нөхцөл бололцоог нь хангаад өгвөл илүү их хүртээмжтэй болно гэж үзэж буй үйлдвэрлэгч ч байна. Хэрэв ноолуурыг 100 мянгаар худалдана гэсэн байр суурин дээр шийдвэр гаргагчид хатуу зогссоор байвал энэ салбарт олон эрсдэл бий болохоор нөхцөл байдал нэгэнт тодорхой болжээ. Малчид ноолуураа 100 мянгаар худалдах битгий хэл зах зээлийн ханшаар ч өгөх боломжгүй хадгалж, хадгалсан ноолуур нь чанар муудсаар эдийн засгийн алдагдалд орно. Үйлдвэрүүд ажлын байраа хадгалж чадахгүй, эцсийн дүндээ монгол ноолуур арьс ширний хэмжээнд хүрч үнэлэгдэж мэдэхээр байна. Үүнийг зөвхөн дотоодын үйлдвэрлэгчид бус гадаадын худалдан авагчид ч ингэж дүгнэж байгаа аж. Зарим эдийн засагчдын дүгнэж буйгаар эрх баригчдын тооцоо судалгаагүй, “попрох” гэсэн тэнэглэлээс болж ноолуурын үнэ кг нь бүр 20 мянган төгрөг болтлоо навс унах эрсдэл ойрхон байгаа ажээ. Судалгаагаар, Засгийн газрын зарласан үнээр ноолуур авбал үйлдвэрлэгчид 140 тэрбумын алдагдал хүлээхээр байгаа гэсэн харамсалтай тоо гарч байна. Энэ нь 100 мянга дээрээ 3 хувиа нэмж тооцоод, 3000 тонн ноолуурыг 103 мянган төгрөгөөр аваад боловсруулахад 1,500 тонн хялгасыг ялгасан ноолуур болно. Дэлхийн зах зээлийн одоогийн үнэ 165,600 төгрөг (60$)-өөр борлууллаа гэхэд борлуулалтын орлого 248,4 тэрбум төгрөг, бүтээгдэхүүний өртөг 387 тэрбум төгрөг болж, салбарын хэмжээнд 138,6 тэрбум төгрөгийн алдагдал хүлээхээр байгаа тул энэ хүнд цаг үед алсыг харсан, малчид, үйлдвэрлэгчдийн эрх ашгийн тэнцвэртэй байдлыг хадгалсан ухаалаг зөв шийдэл, гарцыг олох нь чухал болохыг салбарынхан хэлж байна. НООЛУУРАА ТУШААСАН ИРГЭДИЙН МӨНГИЙГ ШУУД ОЛГОХГҮЙ  Хөдөө аж ахуйн биржээс мэдээлснээр, Хүнс, хөдөө аж ахуй, хөнгөн үйлдвэрийн яамтай бодлогын гэрээ байгуулж, хөнгөлөлттэй зээлд хамрагдсан зарим аж ахуйн нэгжүүд ноолуур бэлтгэлээ эхэлжээ. Тухайлбал, Дорнод аймгийн Хөлөнбуйр, Булган сумаас бэлтгэх аж ахуйн нэгжүүд Даваа гаригаас ноолуур бэлтгэлийн ажлаа эхэлсэн байна. Дорнод аймаг 235.9 тонн ноолуур бэлтгэх боломжтой бөгөөд ноолуурын чанараас хамаарч бэлтгэж буй аж ахуйн нэгжид дунджаар 105 мянган төгрөгөөр ноолуураа нийлүүлж худалдах, худалдан авах гэрээ байгуулжээ. Зах зээлийн үнийг харвал Хэнтий, Архангай аймагт кг ноолуурын үнэ 50-60 мянган төгрөг байгааг Монголын ноос, ноолуурын холбооноос мэдээлж байна. Сүхбаатар аймгийн малчдын ноолуурыг худалдан авах ажил ч өнгөрсөн Даваа гаригт Эрдэнэцагаан, Онгон суманд эхэлжээ. Эрдэнэцагаан суманд хоёр, Онгон суманд нэг аж ахуй нэгж ноолуур авч байгаа аж. Харин ноолуураа тушаасан иргэдийн мөнгийг шууд олгохгүй, гэрээ байгуулсны үндсэн дээр 3-7 хоногийн дараа дансаар нь олгох юм байна. Тус аймагт кг ноолуурыг 105 мянгаар үнэлж байгаа аж. Дорноговь аймагт малчдаас ноолуур авахдаа хадгалалт, хамгаалалтыг харгалзан ноолуур худалдан авах доод үнийг 85 мянган төгрөгөөр тооцсон бөгөөд одоогоор ямар нэгэн компани шалгарч малчдаас ноолуур аваагүй хэмээн аймгийн ХХААГ-аас мэдээлэв. Дорнод аймгийн Хөлөнбуйр, Булган сумаас кг ноолуурыг 105 мянган төгрөгөөр худалдан авч эхэлжээ. Тус аймгийн хувьд 790 мянган толгой ямаанаас 235.9 тн ноолуур бэлтгэх боломжтой гэж тооцоолсон байна. Баян-Өлгий аймагт өнөөдрийн байдлаар ноолуурын үнэ 30 мянган төгрөг байгаа нь өнгөрсөн оны мөн үеийнхтэй харьцуулахад 65,2 хувиар буурсан үзүүлэлт аж. Тус аймагт ноолуурын үнэ гуравдугаар сарын 25-ны өдрийн байдлаар 40 мянга орчим төгрөг байсан ч ийнхүү 20-иод хоногийн дотор дахиад 10 мянган төгрөгөөр буурчээ. Ховд аймгийн 17 сумын хэмжээнд 7000 гаруй малчин өрх бий. Тус аймаг жилд дунджаар 650 тн ноолуур бэлтгэдэг аж. Энэ жил Ховд аймгийн хэмжээнд нэг килограмм ноолуурыг 75 мянган төгрөгийн үнэ ханшнаас буулгахгүй авахаар төлөвлөж байна гэж ХХААГ-аас мэдээлжээ. Гэхдээ одоогийн байдлаар аймгийн төвийн захууд дээр ноолуур 30-40 мянган төгрөгийн үнэтэй байгаа аж. Б.ЖАРГАЛ",Эдийн засаг
"Нийслэл хотын хэмжээнд 2020 онд томоохон цэцэрлэгт хүрээлэнгүүдийг  засаж шинэчлэх ажлууд албан ёсоор эхлэн зориулалтын дагуу ашиглаагүй хувийн хэвшилд очсон  томоохон газруудыг нийтийн эзэмшилд  авч эхэлсэн, Улаанбаатар хотод нэг хүнд ногдох ногоон байгууламжийг хоёр дахин нэмэгдүүлж, олон улсын жишигт нийцүүлэх зэрэг ажлуудыг хийж бүтээж байгаа Улаанбаатар хотын захирагч С.Амарсайханыг дэмжиж байна.  2015 онд барьцаанд тавигдсан байсан Сүхбаатарын талбайн өмнөх газрыг 2019 онд хотын мэдэлдээ авч, олон нийтийн санал асуулгын дагуу олон улсын шаардлага хангахуйц “Хонхтой цэцэрлэгт хүрээлэн”-г байгуулахаар ажлыг эхлээд байгаа зэрэг хотын өнгө үзэмжийг нэмэгдүүлэх, Улаанбаатар хотын нийт иргэд рүү чиглэсэн томоохон ажлуудыг хийж бүтээж байгаа танд нийт иргэдийн өмнөөс талархал илэрхийлье.  Мөн бүтээн байгуулалтаар ч зогсохгүй эрх ашиг нь зөрчигдөж, хохирсоор байсан иргэдийнхээ үгийг сонсож, хувийн хэвшлийнхэнтэй хамтран ажилладаг Төр засгийг байгуулж байгааг Өгөөмөр захын зүүн талаас Нарантуулын ар замтай холбосон замыг чөлөөлж, орон сууцны хотхоны оршин суугчдад орц гарцыг нээн өгч, оршин суугчид гэрээсээ гарах, ороход чөлөөтэй болгосон зэрэг ажлуудаас илхэнээ харж болно.  Үүний нэг ижил эрх ашиг нь зөрчигдөж хохирсоор байгаа Маршал таун хотхоны 1500 өрхийн нийт 5000 гаруй оршин суугчид бид бүхэн Нийслэлийн засаг дарга, Хотын захирагч таныг манай хотхоны орц  гарцны асуудлыг удахгүй шийдвэрлэн өгч, ажил хэрэг болгоно гэдэгт итгэл найдвар тавин хүлээсээр байна.  БАТЛАГДСАН ЕРӨНХИЙ ТӨЛӨВЛӨГӨӨНИЙ ЗУРАГ  Хотын дарга таны үүрэг болгосны дагуу Зам тээврийн асуудал хариуцсан төслүүдийн удирдагч Б.Отгонсүх, Нийслэлийн Авто зам хөгжлийн газрын орлогч дарга Ц.Индра зэрэг холбогдох албан тушаалтан, удирдлагууд биечлэн ирж Маршал таун хотхоны уулзаж, орц гарцыг шийдвэрлэж өгнө гэсэн боловч энэхүү ажил одоог хүртэл шийдэгдээгүй хэвээр байна.  ОРШИН СУУГЧИДТАЙ УУЛЗАЖ ОРЦ, ГАРЦНЫ АСУУДЛЫГ ШИЙДВЭРЛЭНЭ ГЭСЭН БОЛОВЧ  ОДООГ ХҮРТЭЛ ШИЙДЭГДЭЭГҮЙ ХЭВЭЭР БАЙНА  МУ-ын иргэдийнхээ төлөө, тэдний үгийг сонсож, тулгамдаад буй асуудлуудыг цаг тухай бүрд шуурхай шийдвэрлэдэг Улаанбаатар хотын захирагч С.Амарсанаа танаас томилогдсон ажлын хэсэгтээ одоог хүртэл шийдэгдээгүй байгаа ажлаа биелүүлэх  шаардлага тавьж, эрх ашиг нь зөрчигдөөд байгаа хотхоны нийт 1500 өрхийн 5000 оршин суугчид бидний үгийг сонсож, тулгамдаад буй асуудлыг цаг алдалгүй шийдэн, ард иргэдийнхээ төлөө шийдвэр гаргана гэдэгт итгэж байна.   МАРШАЛ КОМФОРТ ХХК, МАРШАЛ КИНГ СӨХ БОЛОН МАРШАЛ ТАУН ХОТХОНЫ 1500 ӨРХИЙН 5000 ОРШИН СУУГЧДЫН ТӨЛӨӨЛӨЛ",Эдийн засаг
"2020 оны 4 дүгээр сарын 21-ны өдөр I, II, III ангиллын 26 хувьцаат компанийн 46,989,345 төгрөгийн үнийн дүн бүхий 261,809 ширхэг хувьцаа арилжигдсанаас 5 хувьцаат компанийн хувьцааны ханш өсч, 17 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Сүү"" ХК (SUU +1.88%) болон ""Монос хүнс"" ХК (MFC +1.31%)-ийн хувьцааны ханш хамгийн өндөр өсөлттэй байсан бол ""Могойн гол"" ХК (BDL -6.67%) болон ""Улсын их дэлгүүр"" ХК (UID -4.76%) -ийн  хувьцаа хамгийн их уналттай байлаа. ""TOP 20"" индекс 0.56 хувиар буурч 16637.95 нэгжид хүрсэн бол зах зээлийн үнэлгээ 2,445,097,435,965.19 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Эдийн засаг
" Хан-Уул дүүргийн Мишээл Экспо төвд, Мишээл Лайф стайл төслийн Education tower дээр 4-7 дугаар давхарыг “RAFFLES” Education Corporation компани худалдан авснаар тус төсөл Монголд төдийгүй, Азийн хөрөнгө оруулалтын зах зээлд бизнесийн салбарынхны анхаарлыг татаж эхэллээ. УБ хотын хөгжил баруун урд зүг рүү шилжиж байгаа өнөө үед та өөрийн бизнесийг Монголын хамгийн их үйлчилгээний төвлөрөлтэй, 1,000 компани зэрэг байрлах газар байршуулахыг хүсвэл Мишээл лайф стайлын борлуулалтын албатай холбогдоорой. Мишээл групп ХХК-н хэрэгжүүлж буй “Мишээл Сити” төсөл нь ОУ-н Экспо төв, Шоппинг Молл, гоо сайхан, эрүүл мэндийн төв, боловсролын төв зэрэг цогц төсөл юм. Та доорх видеоноос төсөлтэй танилцана уу.  Дэлгэрэнгүй мэдээллийг Хан-Уул дүүргийн ""Мишээл ЭКСПО""-д байрлах SHOWROOM-д ирж авна уу. Ирэхийн өмнө утсаар холбогдон цаг тохирно уу… Утас: 9099-5533,  9905-6274 Хаяг: ХУД, Чингисийн өргөн чөлөө, Мишээл экспо FB хаяг: https://www.facebook.com/misheelcomplex/",Эдийн засаг
"Банкаар очиж үйлчлүүлэх шаардлага зайлшгүй тулгарах үед бидний санаанд хамгийн түрүүнд орж ирдэг зүйл бол “Хэр их ачаалал, очер дараалалтай байгаа бол, миний өмнө хэдэн хүн үйлчлүүлэх бол, дараагийн ажил руугаа амжих болов уу?” гэх бодлууд. Гэсэн ч банкны ачааллыг хэр байгааг мэдэх боломжгүйгээс “азаа үзээд” л урт дараалал руу орж, дугаараа хүлээхээс өөр аргагүйд хүрэх тохиолдол олон. Тэгвэл бидний очер хүлээн суудаг цаг ард хоцорч, хүссэн салбарынхаа ачааллыг гар утаснаасаа харж, өөрт хамгийн ойр, харилцагч багатай салбараар үйлчлүүлэх боломжийг Голомт банк анх удаа харилцагчдадаа олгож байна. Смарт банкаараа хэдхэн хормын дотор салбарын ачаалал харах тухай зааварчилгааг танилцуулъя.     Салбарын ачааллыг харах шинэ үйлчилгээ нь хэр их харилцагч үйлчлүүлж, ачаалалтай байгааг нь хараад зогсохгүй ажиллах цагийн хуваарь, холбогдох утасны дугаар зэрэг шаардлагатай мэдээллүүдийг газрын зурган дээр тодруулж өгснөөрөө ихээхэн давуу талтай болжээ. Уг үйлчилгээг Смарт банк аппликэйшнаас гадна хэрэв та компьютерээс нэвтэрч байгаа бол www.egolomt.mn хаягаар нэвтрэн ATM байршил цэснээс хараарай. Ачаалал багатай салбараар үйлчлүүлж, цаг заваа хэмнэх боломжтой боллоо! ",Эдийн засаг
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Эдийн засаг
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",Эдийн засаг
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",Эдийн засаг
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",Эдийн засаг
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Эдийн засаг
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",Эдийн засаг
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Эдийн засаг
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Эдийн засаг
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Эдийн засаг
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Эдийн засаг
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",Эдийн засаг
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Эдийн засаг
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Эдийн засаг
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",Эдийн засаг
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Эдийн засаг
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",Эдийн засаг
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Эдийн засаг
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Эдийн засаг
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",Эдийн засаг
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Эдийн засаг
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Эдийн засаг
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Эдийн засаг
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",Эдийн засаг
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Эдийн засаг
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",Эдийн засаг
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Эдийн засаг
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Эдийн засаг
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Эдийн засаг
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Эдийн засаг
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Эдийн засаг
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Эдийн засаг
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Эдийн засаг
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",Эдийн засаг
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Эдийн засаг
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",Эдийн засаг
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",Эдийн засаг
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Эдийн засаг
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",Эдийн засаг
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",Эдийн засаг
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",Эдийн засаг
Нийтлэлийн мэдээлэл,Ангилал
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",ЭНТЕРТАЙНМЕНТ
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",ЭНТЕРТАЙНМЕНТ
"“The Voice of Mongolia” шоуны шүүгч, Төрийн соёрхолт дуучин Д.Болд үнэнч фенүүддээ зориулан цоо шинэхэн пянзаар бэлэг барихаар болжээ. Тэрбээр хоёр цомгийнхоо хит дуунуудаараа “The best of BOLD” нэртэй пянз гаргаж, тун удахгүй үнэнч сонсогчдынх нь гарт очиход бэлэн болсноо дуулгалаа. Дуучин Д.Болд хит уран бүтээлээс бүрдсэн пянзаа Япон улсын “Aubrite mastering” студид хийлгэсэн бөгөөд бүх дуунуудаа дахин тохиргоо хийлгэсэн гэдгийг тодотгожээ. Үнэнч фенүүддээ зориулсан пянз нь ердөө 500 ширхэг гэнэ. Үнийн хувьд хараахан тодорхой болоогүй байгаа аж. Хос пянзанд өмнө нь олны хүртээл болсон 12 цомгоос шилж сонгон оруулсан 20 хит дуу багтжээ. Уг пянзыг 180 граммын тунгалаг винил материалаар хийсэн бөгөөд ковер дизайныг нь өвөрмөц технологи болох 3D солигддог зурагтайгаар хийсэн гэдгээрээ онцлог ажээ. Тэрбээр энэ жил шинэхэн “440Hz records”-ын албан ёсны нээлтээ хийж, хөгжимд дурлагч залуустай хамтран цоо шинэ уран бүтээлүүдийг үзэгч, сонсогчиддоо хүргэхээр ажиллаж байгаагаа өмнө нь хэлж байсан. Түүний шинэхэн “440 HZ” нэртэй дуу бичлэгийн студийнхээ тоног төхөөрөмжийг Английн “SSL” компаниас оруулж ирсэн. Студийн зураг төслийг АНУ-ын дэлхийд алдартай студийн дизайнерууд гардаж, зөвлөгөөний дагуу ажлуудыг нь хийсэн. Энэ студийнхээ тоног төхөөрөмж, материалыг Англи, АНУ-аас авч, албан ёсны дэлхийн стандартын студийг Монголдоо хийхээр зорьж байна. Студиэ энэ жилдээ багтаж ашиглалтанд оруулна гэдгээ ярилцлагын үеэр хэлж байсан юм.  А.СҮРЭН",ЭНТЕРТАЙНМЕНТ
"Японы алдартай уран бүтээлч Токоро Жоожи саны нэвтрүүлгийн зочноор монгол залуу уригдан оролцжээ. Түүнийг Баатаржавын Болд-Эрдэнэ гэдэг. Тэрбээр урлаг судлаач мэргэжилтэй бөгөөд хөөмийч, морин хуурч, урлаач нэгэн. Монголыхоо урлаг соёлыг олон  улсад сурталчилж, эх орныхоо нэрийг өндөрт өргөж яваа түүнийг урлагийн хүрээнийхэн “Хонхон хоолойт” Ш.Даваахүү хэмээн тухайн цаг үедээ үзэгчдийг бишрүүлж байсан дуучны хүү гэдгээр нь андахгүй. Японы “Тэрэби Токио” телевизийн “Сургуульд заадаггүй ” гэсэн утгатай бүх насны хүмүүст зориулсан танин мэдэхүйн нэвтрүүлэг нь Япон орон даяар сард гурван удаа Баасан гариг бүр гардаг. Түүний хувьд нэвтрүүлэгт оролцох болсон тухайгаа ярихдаа ""Би байнга үйлчлүүлдэг морин хуур хийх мод болон багаж худалдан авдаг дэлгүүрт мод хараад явж байсан чинь нэг камертай залуу ирээд “Та юу хайж байгаа юм бэ. Энэ модоор яах гэж байгаа юм бэ” гэж асуусан. Тэгээд би монголын үндэсний хөгжим морин хуур хөгжим хийдэг тухайгаа ярьснаар намайг нэвтрүүлэгтээ урьж, оролцуулсан"" гэв.  Япон улсад 10 гаруй жил амьдарч буй тэрбээр үндэсний язгуур урлагийн “Их татлага” хамтлагийн ахлагч ажээ. Хамтлаг үүсгэн байгуулагдаад таван жил болж байгаа ч жил бүр бүрэн хэмжээний концерт тавьж, хамтлагаараа нийт гурван цомог гаргасан. Тэд анхны тоглолтоо 2016 онд Японы алдарт “Сантори” танхимд толилуулж байсан удаатай. Мөн ""Их татлага"" хамтлагийн гишүүд тусдаа хэд хэдэн цомог гарсан гэдгийг хэлж байв. Мөн Япон улс даяар аялан тоглолт хийж, Монгол Улстай холбоотой үйл ажиллагаануудад тогтмол оролцож, үндэсний язгуур урлагаа танилцуулдаг ажээ. Тэрбээр ""Би бага байхдаа хөөмийлдөг байсан ч урлагийн хүн болно гэж бодож байгаагүй. Харин өвөө, аав шигээ мужаан болно гэж боддог байсан. Тэгээд анх Барилгын коллежид гэр ахуйн нарийн мужааны ангид элсэн орж, мужаан мэргэжилтэй болсон юм. Коллежоо төгсөөд Улсын Драмын эрдмийн театрын тайзны мужаанаар нэг жил ажиллаж байхдаа хугацаат цэргийн албанд татагдаж, Хилийн цэргийн 0151-р ангийн тусгай батальонд алба хаасан. Би цэргээс халагдаж ирэхдээ урлагийн хүн болно гэж шийдээд ирсэн дээ. Хөөмийг анх Баатарын Одсүрэн багшаараа заалгаж Улсын ардын дуу, бүжгийн чуулгад орсноос хойш Сэрхэний Зулсар багшаар заалгасан. Морин хуур хөгжмийг анх талийгаач И.Цогбадрах багшаар заалгаж байсан"" тухайгаа ярьсан юм.  Урлагийн гэр бүлд хүмүүжсэн тэрбээр бага наснаас морин хуур, хөөмийг бие даан суралцаж, Монголын шилдэг хөөмийчдийн тоонд дээгүүрт бичигдэх болсон. Байгалиас заяасан авьяасыг нь түүний ээж Монгол Улсын гавьяат жүжигчин Ш.Даваахүүтэй холбон үзэж ч болох биз. Тэрбээр ээжийнхээ тухай дурсахдаа ""Миний ээж бол Монголд цор ганцхан байсан хөгжимлөг хоолойтой маш ховор дуучин хүн байсан. Үр хүүхэд, ач, зээ нараа эрхлүүлсэн сайхан эх хүн байлаа. Тоглолтынхоо дээлийг нэг шөнө суугаад өөрөө оёчихно. Хүнийг их шоглоно. Ер нь ямар л насны хүүхэд байна яг тэр насны хүүхэд шиг ааш авираар хүүхдүүдтэй харьцаж чаддаг хүн байсан даа. Ээж маань Улсын багшийн их сургуулийг шанз хөгжимчнөөр төгсч, Дорнодын театрт анх ажлынхаа гарааг эхлүүлсэн гэдэг. Тухайн үеийн аймаг, сумын уран бүтээлчид 2-3 мэргэжилтай шахуу байдаг. Ээж маань Дорнодын театрт дуулж, жүжиглэж бас хөгжимддөг байсан. Тэгээд дуулах ур чадвар нь онцгой сайхан байсан болохоор дуугаа дуулаад явсан. Бага байхад хааяа шанзаа гаргаад гэртээ тоглодогсон"" хэмээн ярилаа.  Монгол Улсын их сургуулийг урлаг судлаач мэргэжлээр төгссөн тэрбээр хөөмийн бүх төрлийг гаргуун эзэмшсэн уран бүтээлч. ""Би 2002-2008 онд Монгол Улсын их сургуулийг урлаг судлаач мэргэжлээр төгссөн. Дунд нь Япон улсад байж байгаад хоёр жил өнжсөн. Үргэлжлүүлж их сургуульдаа сурч, төгссөн дөө. Морин хуур хөгжмийг 2000 онд Улсын ардын дуу, бүжгийн чуулгад ороод тухайн үед хөгжим засварын Энхболд багшаараа морин хуур хийхийг заалгаж, өөрийнхөө хуурдах хөгжмөө анх хийж байсан юм. Мужаан мэргэжилтэй байсан болоод ч тэр үү, хийц тал дээр бол нээх их түүртэлгүй сурсан. Харин дуу, дуугаралт болон хөгжимдөх арга барилд амар хялбар тоглогдох хөгжим хийхийн тулд одоо ч судалгаа хийж, найзуудаасаа болон морин хуур хөгжимчдөөсөө суралцаж байгаа"" гэлээ. Чадварлаг морин хуурч маань ""Хялгасыг хялгасаар хөрөөдөж дуу авиа үүсгэдэг ард түмэн бол монголчууд юм. Морин хуур эгшиглэсэн газар 1000 бурхан заларсантай дүйцэх буян хурдаг гэж эртнээс ярьдаг. Тийм учраас аливаа найр, наадмын эхлэл төгсгөлд айлын жавар, хүүхдийн сэвлэг үргээхэд морин хуур хөгжин эгшиглүүлдэг учиртай. Тэр их хүч энерги нь морин хуур хөгжмийн утас болон нуманд татсан хялгасандаа байдаг. Тэгэхээр морин хуур хөгжмийн ид шид, амин сүнс нь хялгасандаа байдаг гэж боддог. Нэг чухал зүйл нь морин хуур хөгжмийг яаж арчилж, хайрлан эгшиглүүлэхээс хамаарч тухайн хөгжим амь орж сүнслэг чанартай эгшиглэж чаддаг"" хэмээн өгүүлнэ.  Тэрбээр морин хуур хөгжим урлахад гурван долоо хоногийн хугацаа зарцуулдаг ажээ. Учир нь хуруу гараа исгэх юм уу бэртчихвэл морин хуураа тоглож, хөөмийлөхөд бэрх учраас их болгоомжтой хийдэг тухайгаа хэлж байв. ""Миний хувьд уран бүтээлээ хийнгээ морин хуур хөгжим хийдэг учраас их цаг хугацаа шаарддаг. Морин хуур хөгжмийг хийхэд багадаа л гурван долоо хоног зарцуулдаг. Ер нь бол жилд 3-4 хуур л хийдэг. Миний хувьд анхаарах шаардлагатай зүйл гэвэл нэгдүгээрт, модоо зөв сонгох хэрэгтэй. Японд хийж байгаа учраас чийгшил багатай хуурайшил ихтэй үеийг анхаарч хийдэг. Ер нь морин хуур хийхэд уран нарийн хийц чухал ч гэлээ хөгжмийг дуугаргах нь хамгийн хэцүү бөгөөд ярвигтай байдаг. Нэг модноос гаргаж хийсэн хоёр морин хуур өөр дуугаралттай байх жишээтэй. Би захиалгаар морин хуур хийж, засдаг. Япон улсад морин хуур сонирхдог 600-700 орчим хүн бий гэдэг судалгаа бий. Япончууд морин хуур хөгжмийг маш их сонирхож, сонсох дуртай"" гэсэн юм.  Би өнгөрсөн жилийн аравдугаар сард Өвөрхангай аймагт болсон Сэрхэний Зулсар багшийн маань нэрэмжит хөөмийн уралдааны шүүгчээр ажиллаад ирсэн. Энэ жил уг нь хэд хэдэн ажлаар эх орондоо очихоор төлөвлөж байсан боловч одоо хөл хорионоос болоод цуцлагдсан. Цаашдаа Монголын үндэсний язгуур урлаг тэр дундаа хөөмий, морин хуурыг япончуудад сурталчилж таниулахыг их хүсдэг тэрбээр ""Магадгүй хэзээ нэгэн цагт дэлхийн аль ч улс оронд байдаг гитар, хийл хөгжим мэт морин хуур хөгжим маань дэлхийн сонгодог хөгжим болоосой гэж хүсч, мөрөөддөг"" тухайгаа хуваалцлаа.   Сайхан нэвтрүүлэг боллоо. Posted by Bolderdene Baatarjav on Friday, April 17, 2020",ЭНТЕРТАЙНМЕНТ
"Монгол Улсын заан Д.Бумбаяр Увс аймгийнхаа Музейн сан хөмрөгийг баяжуулахад зориулж Монголын утга зохиолын ноён оргил, ардын аман зохиолын дээжүүдийг алт, мөнгөн флашинд буулган, эх хувиар нь бэлэглэжээ. Уг флашинд Жангарын 13 баатар, Гэсэрийн 50 баатрын тухай орчин цагийн туульчдын хайлсан бичлэгүүдийг Монгол туургатны хэмжээнд тууль хайлж байгаа орчин үеийн туульчдын бүтээлтэй нэгтгэн оруулсан байна. Увс аймгийн Музейн хамт олон Жангар, Гэсэрийн туулийг залуу хойч үедээ сурталчлан таниулах ажилд үнэтэй хувь нэмэр оруулсан Монгол Улсын заан Дамирангийн Бумбаярт талархал илэрхийлжээ.  Б.ЖАРГАЛ",ЭНТЕРТАЙНМЕНТ
"Дэлхийн хамгийн алдартай уран бүтээлчид хамтран найман цагийн турш цахим тоглолт хийсэн билээ. Тус тоглолтын үеэр нийт 127.9 сая ам.долларын хандив цуглаж, ДЭМБ-д хүрсэн байна. Лейди Гага, Стиви Уондер, Роллинг Стөүнс тэргүүтэй одод “Нэг дэлхий: Гэртээ хамтдаа” тоглолтод нэгдэж, гэр гэрээсээ ая дуугаа өргөсөн юм. Тоглолтыг “Дэлхийн иргэн” хөдөлгөөн ДЭМБ-тай хамтран зохион байгуулжээ. Цахим орчинд шууд цацагдсан тоглолтын дараа “Дэлхийн иргэн” хөдөлгөөн твиттер дээрээ нийт 127.9 сая ам.доллар цугларсныг мэдэгдээд, бүх хүнд баяр хүргэжээ. Түүнд нь Лейди Гага “Энэ үйл явдлын нэг хэсэг болсноороо маш их бахархаж байна” хэмээн хариулсан байна. Тоглолтыг ямар нэг хөрөнгө босгох болон бусад зорилгоор бус, харин гэртээ хариуцлагатай байгаа нийт ард иргэд болон цар тахалтай завгүй тэмцэж буй ажилчдад урам зориг өгөхөөр зохион байгуулжээ. Тоглолтод нэгдсэн бүх од дуугаа дуулахаас өмнө эрүүл мэндийн салбарт амь насаараа дэнчин тавьж, хүн төрөлхтнийг аварч буй эмч нарт талархлаа илэрхийлж байлаа.  Эх сурвалж: CNN.COM",ЭНТЕРТАЙНМЕНТ
"Өнөөдөр Монголын ардчиллыг үүсгэн байгуулахад үнэтэй хувь нэмэр оруулагчдын нэг С.Зориг агсны төрсөн өдөр тохиож байна. Энэ өдөр Ардчилсан намын дарга С.Эрдэнэ тэргүүтэй журмын нөхөд нь түүний хөшөөнд цэцэг өргөж, хүндэтгэл үзүүллээ. С.Зориг 1962 оны дөрөвдүгээр сарын 20-нд Санжаасүрэнгийн хоёр дахь хүү болж мэндэлжээ. Тэрбээр 1980 онд “Орос” гэх тодотголтой нийслэлийн 23-р дунд сургуулийг төгсч, 1985 онд Ломоносовын нэрэмжит Москвагийн Улсын Их сургуулийн философийн ангийг дүүргэсэн байна. 1985-1990 онд МУИС-ийн Нийгмийн ухааны факультетын Шинжлэх ухаан коммунизмын онолын тэнхимийн багш, Монголын Хувьсгалт Залуучуудын Эвлэлийн Төв хороонд зааварлагчаар ажиллаж байв. 1989 он – Нийгмийг ардчилахын төлөөх залуучуудын хөдөлгөөн үүсч, түүний идэвхитэй гишүүдийн нэг нь тухайн үед дөнгөж 27 настай байсан С.Зориг байжээ. Тэрээр 1989-1990 онд Монголын Ардчилсан Холбооны ерөнхий зохицуулагчаар ажиллаж байв. 1990 оны гуравдугаар сард түүний хүчин зүтгэлээр тэр үеийн эрх баригч Монгол Ардын Хувьсгалт Намын Төв Хорооны Улс төрийн Товчоо бүрэн бүрэлдэхүүнээрээ огцорч, Монголын түүхэнд шинэ үе эхэлсэн билээ. 1990 оны долдугаар сард болсон анхны олон намын тогтолцоотой чөлөөт ардчилсан сонгуулиар С.Зориг Ардын Их Хурлын депутатаар, улмаар Монголын парламентын гүйцэтгэх хорооны даргаар сонгогдсон юм. Гэвч 1990 оноос ардчилсан үйл явцад алдаа гарч байгааг тэрбээр ажиглаж, 1991 онд МоАХ-ны удирдлагаас сайн дураараа огцорч, Бүгд Найрамдах Нам байгуулав. Тус намаас 1992 онд УИХ-ын гишүүнээр сонгогдов. 1996-1998 онд УИХ-ын гишүүнээр дахин сонгогдож, УИХ-ын Төрийн байгуулалтын болон Аюулгүй байдал, гадаад бодлогын байнгын хорооны дарга, Дэд бүтцийн сайдаар ажиллаж байв. 1998 оны аравдугаар сарын 1-нээс 2-нд шилжих шөнө С.Зоригийг гэрт нь олон удаа хутгалж, амь насыг нь хөнөөсөн эмгэнэлт хэрэг гарч, Монголын ард түмнийг цочроосон юм. Түүний дүү С.Оюун 1999 оноос эхлэн Улсын Их Хурлын гишүүнээр сонгогдож байв. Тэрбээр ахынхаа үйл хэргийг үргэлжлүүлнэ хэмээн Иргэний Зориг Намыг байгуулсан юм. С.Зориг 1985 онд Ломоносовын нэрэмжит Москвагийн их сургуулийг төгсөж ирээд, МУИС-ийн Шинжлэх ухаан коммунизмын онолын тэнхимд багшаар ажиллаж байхдаа ардчилсан хөдөлгөөнд татагдан орж, Монголын Ардчилсан Холбоо /МоАХ/-г үндэслэж, Ерөнхий зохицуулагчаар нь сонгогдсон. Түүний удирдсан МоАХ хэд хэдэн томоохон цуглаан зохион байгуулж, улмаар 1990 оны 3 дугаар сарын 7-нд улс төрийн өлсгөлөн зохион байгуулж, МАХН-ын Төв Хорооны Улс төрийн Товчоог бүрэн бүрэлдэхүүнээр нь огцруулахад хүргэжээ.
С.Зориг Монголын ардчилсан хөдөлгөөн олон улсын дэмжлэг авах шаардлагатай гэж үзэж, ЗХУ, Унгар, БНАГУ, Чех, Польшоор явж, Москвад “Эхо планета” болон “Московские Новости” сонинд ярилцлага өгч, Унгарт Чөлөөт ардчилсан нам зэрэг нам, хүчний төлөөлөгчидтэй, Германд Загалмайтны ардчилсан нам, Чехэд Иргэний чуулга хэмээх ардчилсан байгууллагынхантай, Польшид “Эв санааны нэгдэл”-ийнхтэй уулзаж, холбоо тогтоожээ.
1990 оны 7 дугаар сард болсон анхны олон намын тогтолцоотой чөлөөт ардчилсан сонгуулиар С.Зориг Ардын Их Хурлын депутатаар, улмаар Монголын парламентын гүйцэтгэх хорооны даргаар сонгогдсон билээ.",ЭНТЕРТАЙНМЕНТ
"NEWS агентлаг долоо хоногийн өрнийн зурхайг хүргэж байна. ХОНЬ Ачаалал ихтэй, ажилд дарагдсан долоо хоног болно. Бүгдийг нь зэрэг амжуулж чадахгүй учир ажлуудаа эрэмбэлээд, хамгийн чухлаас нь эхлээд дуусга. Гэсэн ч өөртөө жаахан ч болов цаг зав гаргаж, амьдралын сайхныг мэдрээрэй. Ажлын шаардлага хатуу чанга, цаг хугацаа давчуу байсан ч амар хялбар гүйцэтгэх арга замыг хайж ол. Ингэснээр та ажлын бүтээмжээ дээшлүүлж чадна. Хайр дурлал болон санхүүгийн байдал дээшилж таныг баярлуулах болно. ҮХЭР Өөдрөг долоо хоног. Энэ тааламжтай байдал халдвартай юм шиг л байх тул таныг хаа ч явсан таатай уур амьсгал, өөдрөг байдал угтах болно. Мэдээж та энэ бүхнээс сэтгэл ханамж мэдэрч, бусдаас хүндлэл хүлээх нь гарцаагүй. Уулзсан, танилцсан хүмүүстээ сайхан сэтгэгдэл төрүүлэхийг хичээ. Хувийн асуудлаа шийдэхэд тохиромжтой үе байх болно. Аливаа асуудлыг нарийн цэгцтэй тунгааж, хамгийн зөв шийдвэр гаргахыг хичээгээрэй. Санхүүгийн байдалдаа хянамгай ханд. Шаардлагагүй зардал гаргахаас татгалзаарай. ИХЭР Ажлын ачаалал их байх тул та хэт завгүй ажиллаж байж, хүссэндээ хүрч чадна. Нэгэн зэрэг хэд хэдэн ажил амжуулах шаардлага ч гарна. Зарим зүйл дээр хамтран ажиллагсдаасаа тусламж хүсэхээс санаа зовох хэрэггүй. Аялал зугаалгад явж магадгүй. Урт хугацааны холын аялалд гарах бол бэлтгэлээ сайн базаа. Шаардлагатай бол бариа засал хийлгэж, иогоор хичээллэ. Ингэснээр стрессээс салж, оюун санаагаа цэгцэлж, эрч хүчээ нөхөж чадна. Гэрлэлттэй холбоотой асуудал таны санааг зовоох бололтой. Эрүүл мэнддээ анхаар. МЭЛХИЙ Таны ажлын бүтээмж гайхалтай гэмээр өндөр байх тул та үүрэг даалгавар, зорьсон ажлаа төлөвлөсөн хугацаанаасаа хамаагүй эрт дуусгаж чадна. Гүйцэтгэлийн чанар ч өндөр байх болно. Таны оюун санаа сэргэг байх тул ажлаас гадуурх амьдралын бусад асуудлаа ч төвөггүй шийдэж чадна. Аливаа асуудлыг шийдвэрлэх чадвар өндөр байж, гаргасан шийдвэр чинь нүдээ олох болно. Ойр дотны хүнтэйгээ таагүй харилцаатай байсан бол нээлттэй, чөлөөтэй ярилцсанаар үл ойлголцлыг арилгаж чадна. АРСЛАН Залхуурах хэрэггүй, анхааралтай, идэвхтэй байж аливаа зүйлийг аль болох богино хугацаанд амжуулахыг оролд. Нэн тэргүүний чухал зүйлсийг жагсааж, дарааллаар нь бүгдийг амжуулахыг хичээ. Таны анхаарах ёстой олон асуудал байгаа ч uэр бүлд чинь үгүйлэгдэж байгаа таны анхаарал халамж, үүрэг  хариуцлага а ухамсарлах цаг нь болжээ. Санхүүгийн асуудал ээдрээтэй байх тул зардлаа танаж, хэрэглээндээ хяналт тавиарай. ОХИН Ур чадвараа харуулах долоо хоног. Үүрэг хариуцлага өндөр байх тул та ажлын ачааллаас болж нэлээд бухимдаж магадгүй. Эргэн тойрон дахь үйл явц дэндүү хурдтай өрнөж буй тул та тэр хэмнэлд дасан зохицож, өөрийгөө дайчлах хэрэгтэй. Энэ долоо хоногт та мэдлэг боловсролоо дээшлүүлэх зорилгоороо ажлаасаа урт хугацааны чөлөө авч, эсвэл сургалт семинарт хамрагдах бололтой.  Найз нөхөд чинь танд үнэлж баршгүй том тус хүргэнэ. Гэнэтийн тохиолдлоор их хэмжээний мөнгө зарлагадах шаардлага гарч болзошгүй. ЖИНЛҮҮР Тааламжтай долоо хоног. Ялангуяа таны ажил мэргэжил, бизнестэй холбоотой таатай үйл явдал тохионо. Хичээл зүтгэл гаргаж ажилласан хөдөлмөрийнхөө үр шимийг хүртэж, удирдлагуудаасаа магтаал сонсоно. Түүгээр ч зогсохгүй цалин нэмэгдэх, тушаал дэвших таатай нөхцөл бүрдэнэ. Хэрэв та хувийн бизнес эрхэлдэг бол үйл ажиллагаагаа өргөжүүлж, ашиг орлогоо нэмэгдүүлэх боломж гарч ирнэ. Хэрэв та ажилд орохоор анкет бөглөсөн бол таатай хариу хүлээн авна. Гэр бүлийн хэрүүл маргаанаас зайлсхий. Хувийн харилцаанд ээдрээтэй нөхцөл байдал үүснэ. ХИЛЭНЦ Долоо хоногийн эхэн үед хувь хувьсгалын асуудал аль аль нь таны санааг зовоох бололтой. Аливаа асуудалд маш хянамгай хандахгүй бол төсөөлөөгүй нөхцөл байдал үүсч, та буруу шийдвэр гаргаж болзошгүй нь. Улмаар таны амьдралд сөрөг үр дагавар дагуулж магадгүй. Од эрхэс танд урьдчилан сануулж буй тул та анхаарал болгоомжтой байж, жижиг сажиг гэлтгүй алдаа гаргахаас сэргийлээрэй. Хов жив, хэрүүл маргаанаас хол бай. Танд атаархаж, муу санах хүмүүс эргэн тойронд тань байгааг бүү мартаарай. НУМ Амьдралын хэв маяг хэвийн, ажлын уур амьсгал ч ердийн үргэлжилнэ. Хэдий тийм ч таны санааг зовоож, бухимдуулах зүйлс гарч ирэхийг үгүйсгэхгүй. Хангалттай унтаж амарч, ядаргаа, бухимдлаа тайл. Шаардлагагүй зүйлд эрч хүчээ дэмий үрэх хэрэггүй, тиймээс орой үдшийн элдэв арга хэмжээнээс татгалз. Эрүүл мэнддээ анхаарч, хөнгөн бэртэл гэмтлээс сэргийлээрэй. Шаардлагатай бол эрүүл мэндийн үзлэгт орж, шинжилгээ өгөхөд гэмгүй. Санхүүгийн нөхцөл байдал сайжирч, их хэмжээний мөнгөн урсгал таныг чиглэх бололтой. Хүүхдүүдтэй чинь холбоотой асуудал гарч болзошгүй. МАТАР Өнгөрсөн хугацаанд цаг наргүй ажиллаж, хичээсэн зүтгэлийнхээ үр шимийг хүртэнэ. Ажлын шугамаар холбоо тогтоосон шинэ танил чинь танд илүү таатай ажлын санал тавих бололтой. Найз нөхдийн зүгээс тусламж ирнэ. Дээд төвшний удирдах хүмүүстэй болгоомжтой харьц. Таны ажил төрлийн холбоотой асуудал их байх тул гэр бүл чинь орхигдож магадгүй. Ажлаа амжуулмагц тэдэндээ цаг зав гаргахыг хичээгээрэй. Эрүүл мэндээ гаргуунд нь хаях хэрэггүй. Бага зэрэг биеэ чагнахад гэмгүй. ХУМХ  Аливаа зүйлд төвлөрөх чадвар өндөр байх болно. Тиймээс тулгамдсан асуудлыг ч зөв зохистой шийдвэрлэж, өөртөө төдийгүй өрөөл бусдад багагүй тус хүргэх бололтой. Ойр дотны хүмүүсийнхээ хайр хүндлэлийг хүлээж, ажлын талбарт удирдлагуудаасаа магтаал харамгүй сонсох болно. Санхүүгийн хувьд тааламжтай нөхцөл бүрдэх боловч зардлаа хянахыг сануулъя. Гэр бүлийн гишүүдийнхээ хүслийг биелүүлж, чухал шаардлагатай зүйлийг нь авч өгснөөр тэд ч бас баяртай байх болно. Найзуудтайгаа уулзаж, цагийг зугаатай өнгөрүүл. ЗАГАС Хэтэрхий хичээх хэрэггүй. Ингэж их хичээж хийсэн бүтээснийг чинь бусад хүмүүс үнэлэхгүй нь бололтой. Санхүүгийн хэрэгцээ өндөр байхаас шалтгаалж танд мөнгөтэй холбоотой хүндрэл үүсэх бололтой. Энэ нь таныг бухимдуулах бас нэгэн шалтгаан байх болно. Ажлын хажуугаар мөнгө олж болох өөр эх сурвалж хай. Анхаарал сэрэмжтэй байж, нөхцөл байдалд дүгнэлт хий. Шаардлагатай бол эмчилгээ сувилгаа хийлгэ. Романтик зан чанар чинь  таны давуу тал байх болно.  ",ЭНТЕРТАЙНМЕНТ
"Дэлхийн технологийн томоохон компани болох Apple 2020 он гарсаар өөрсдийн хэд хэдэн шинэ бүтээгдэхүүнээ олон нийтэд танилцуулаад байна. Одоогийн байдлаар Apple компани хоёрдугаар үеийн  iPhone SE, 2020 оны MacBook Air, 2020 оны Ipad Pro болон Beats Powerbeats 4 чихэвчийг тус тус танилцуулав. 2020 оны намар буюу ирэх есдүгээр сард Apple компани өөрсдийн хамгийн амжилттай төсөл болох iPhone ухаалаг утасны iPhone 12 загвар болон Apple Watch ухаалаг цагны зургаа дахь загварыг танилцуулах төлөвлөгөөтэй байгаа аж. iPhone 12 ухаалаг утас нь өндөр хурдны 5G сүлжээ дэмждэг, 3D камертай, дэвшилтэт OLED дэлгэцтэй, хэмжээний хувьд 5.4 инч, 6.1 инч, 6.7 инч гэсэн сонголтуудтай байх яриа гарчээ. Харин Apple Watch Series 6 ухаалаг цагны шинэ загвар нь нойр хянах функцтэй байх аж. Мөн Apple компани 2020 оноос хойш өөрсдийн цоо шинэ төслүүд болох AR Smart Glasses ухаалаг нүдний шил болон Apple Car ухаалаг автомашин зэрэг хөгжүүлж буй төслүүдээ зах зээлд гаргах тал дээр илүү ажиллах аж. Ийнхүү та бүхэндээ одоогийн байдлаар нээлтээ хийгээд буй Apple компаний цоо шинэ бүтээгдэхүүнүүдийн танилцуулгыг хүргье. Хоёрдугаар үеийн iphone SE  Ерөнхий хэлбэр нь ухаалаг утасны ерөнхий хэлбэр нь iPhone 8 загвартай адил, 4.7 инч дэлгэцтэй, нүүрэн хэсэгтээ хуучны сонгодог товчтой, хурууны хээ мэдрэх технологитой байх ажээ. Өнгөний хувьд хар, цагаан, улаан гэсэн гурван сонголттой. Доторх үзүүлэлтийн хувьд iPhone 11 болон iPhone 11 Pro ухаалаг утаснуудад ашигладаг A13 Bionic процессортой, ар талдаа 12 мегапикселийн урд талдаа 7 мегапикселийн тус тус камертай, 4K бичлэг хийх чадалтай, батерей нь iPhone 8 загвараас илүү удаан цэнэгээ барих давуу талтай аж. Энэхүү утас нь үнийн хувьд бусад Apple компанийн ухаалаг утаснуудаас хамаагүй хямд байх бөгөөд 64 GB багтаамжтай загвар нь 399$ ам.доллараар, 128 GB багтаамжтай загвар нь 449$ ам.доллароор, 256 GB багтаамжтай загвар нь 549$ ам.доллароор тус тус худалдаанд гарахаар болжээ. MacBook Air 2020  Өмнөх загваруудаасаа илүү дэвшилтэт гар, илүү хурдан үзүүлэлт, мөн илүү их багтаамжтай болжээ. Аравдугаар үеийн Intel Ice Lake Core i3 процессор, Intel Iris график карт, 2TB хүртэл өсөх боломжтой 256 GB багтаамжтай хатуу диск, мөн Macbook Pro зөөврийн компьютертэй адил ""Magic keyboard"" гартай байх ажээ. 2020 оны Macbook Air нь 999 ам.долларын үнэтэйгээр худалдаалагдах ажээ. Мөн та 512 GB багтаамжтай, Core i5 процессортой Macbook Air зөөврийн компьютерийг 1,299 ам.доллароор худалдан авах боломжтой. iPad Pro 2020  Энэ загварын A12Z Bionic чип нь Windows үйлдлийн системтэй ихэнх суурин болон зөөврийн компьютерээс илүү хурдан, хүчирхэг мөн илүү өргөн камер, студийн мэт чанартай микрофон, LiDAR сканнертай байх ажээ. Үүнээс Ipad Pro таблетад тусгайлан зориулсан ""Magic keyboard"" гар бүтээжээ. Худалдаанд гарах үнийн хувьд 11 инч дэлгэцтэй нь 799 ам.доллар, 12.9 инч дэлгэцтэй нь 999 ам.доллар байх аж. PowerBeats 4 Энэ загварын цэнэг барилт өмнөх загваруудын 13 цагаас 15 цаг хүртэл болон өсч, мөн IPX4 ус болон хөлсний хамгаалалттай болжээ. Хамгийн том дэвшилт нь Powerbeats 4 чихэвч нь өөр дээрээ Apple-ийн H1 чиптэй болж, бусад төхөөрөмжтөй түргэн холбогдон ажиллах, мөн ""Hey Siri"" дуу хоолойн удирдлагатай болсон байна. Харин энэхүү чихэвчний дугаралтын хувьд Powerbeats Pro чихэвчтэй ерөнхийдөө төстэй байх ажээ. Өнгөний сонголтын хувьд хар, цагаан, улаан байх ба цэнэглэгчийн хувьд сүүлийн үед түгээмэл ашиглах болсон USB-A цэнэглэгчтэй байх гэнэ. Тус чихэвч нь 149 ам.долларын үнэтэй худалдаанд гарна.",ЭНТЕРТАЙНМЕНТ
"“Нэг дэлхий: Гэртээ хамтдаа” цахим тоглолт бүх дэлхийн ард иргэдийг нэгтгэсэн түүхэн тоглолт боллоо. Олон улсын алдартай одод нэгдэж, коронавирусийн эсрэг тулаанд манлайлан тулалдаж яваа баатруудад болон ДЭМБ-д талархлаа илэрхийлэн гэр гэрээсээ дуулж, цахим тоглолт найман цагийн турш үргэлжилжээ.  Тоглолтыг “Дэлхийн иргэн” хөдөлгөөн ДЭМБ-тай хамтран зохион байгуулж, Элтон Жон, Лиззо, Пол МакКартни, Лэйди Гага тэргүүтэй 100 гаруй уран бүтээлч оролцсон шууд тоглолт болсон байна. Тоглолтыг зохион байгуулахад Лэйди Гага маш их хувь нэмэр оруулсан бөгөөд шүтэн бишрэгчдэдээ зориулж гайхалтай тоглолтоо ч үзүүлсэн байна. Цагаан ордонд тоглолтыг шууд хүлээн авч үзсэн Ерөнхийлөгч Дональд Трамп уран бүтээлчдийг сайшааж, АНУ-ын эмнэлгийн бараа бүтээгдэхүүний үйлдвэрлэлийг онцлон магтсан байна. Тоглолтын үеэр Английн зөвлөлүүдэд 1.6 тэрбум фунт стерлинг коронавирустай тэмцэхэд туслах зорилгоор хандивлахаар болсон байна. Мөн Их Британийн хатан хаан Элизабет төрсөн өдрөөр нь ёслолын буудлага хийхгүй байхыг хүсчээ. Тоглолтын эхэнд бүх одод хамтран “Залбирал буюу The Prayer” дууг дуулцгаалаа. Үргэлжлүүлэн Тэйлор Свифт, Билли Айлиш нар дуугаа дуулж, Опра, Лаура Буш, Мишель Обама нар хоорондоо ярилцав. Үргэлжлүүлэн олон уран бүтээлчид ая дуугаа өргөсний дундуур коронавирустай холбоотой асуулт хариултын цаг, эмч нар сэтгэгдэлээсээ хуваалцах цаг багтжээ. Тоглолтыг гайхалтай болгохоор Роллинг Стөүнс хамтлагийнхан гэр гэрээсээ хөгжмөө нийлүүлэн тоглож, Бионсе, Пол МакКартни, Стиви Уондер нар дуугаа дуулсан байна. Цахим тоглолтод зөвхөн урлагийн одод оролцсонгүй WWE-ийн болон хөлбөмбөгийн одод ч нэгдэж, өөрсдийн үгээ хэлжээ.  эх сурвалж: BBC.COM ",ЭНТЕРТАЙНМЕНТ
"Vice, Bloomberg, CNN зэрэг мэдээллийн агентлагуудын сэтгүүлч, хянан тохиолдуулагч асан аялагч, нийтлэгч Алберто Рива THEPOINTSGUY.COM сайтад сүүлийн үед Монголд очиж үзэхийг өдөр нь мөрөөдөж, шөнө нь зүүдэлж буй тухайгаа ийн бичжээ. Миний очиж үзэхийг хүсдэг орнуудын жагсаалтад Монгол ороод их удаж байна. Би хүйтэн дайны үед өссөн болохоор Монголд очно гэдэг бага насанд минь хэзээ ч биелэхээргүй мөрөөдөл төдий байлаа. Учир нь тэр үед Монгол улс Зөвлөлтийг дэмжигч улс байсан төдийгүй дотоодод нь гадаад хүн тун цөөхөн байж. Гэхдээ одоо цаг өөр болжээ. Монгол бол хүн ам нь маш хол тархан суурьшсан ганц улс. Далайд гарцгүй, Техасаас хоёр дахин том, тэгсэн атлаа Брүүклинээс цөөн хүн амтай. Монгол өдгөө жилд хагас сая гаруй жуулчин хүлээж авдаг болсон байна. Одоо би тэр жуулчдынх нь нэг болох цаг нэгэнт болжээ. THEPOINTSGUY.COM сайтаас 2017 онд гаргасан заавал очиж үзэх газруудын жагсаалтад Монгол орсон бөгөөд Монголд очих үнэндээ их амархан. Хөрш ОХУ, БНХАУ хоёроос ялгаатай нь Монгол АНУ-ын жуулчдаас виз шаарддаггүй. Монголын хамгийн сайхан нь нийслэл Улаанбаатар хотдоо биш хязгааргүй хөдөө, тал нутагтаа оршдог. Гэвч бүх олон улсын нислэг Улаанбаатарт л хүргэдэг тул би хожим хэн ч ашиглаж болохоор төлөвлөгөө зохиосон юм. Та Улаанбаатар руу галт тэргээр очвол үнэхээр сонирхолтой. Бас Монголын үндэсний агаарын тээврийн компани орчин үеийн барууны онгоцтой бөгөөд Азийн том хотуудад төдийгүй Москвагаар дамжин Берлин рүү ч нисдэг МИАТ компаниар үйлчлүүлж бас болох юм. Гэхдээ шууд АНУ-аас нэг нислэгээр очихыг хүсвэл өөр олон улсын том агаарын тээврийн компаниуд бас бий. Жишээ нь наймдугаар сард Нью-Йоркоос Улаанбаатарт очиж хоёр долоо хоног аялна гэж бодъё. Тэгвэл эхлээд ОХУ-ын агаарын тээврийн Аэрофлот компанид 750 ам.доллараар энгийн, эсвэл 2044 ам.доллараар бизнес класс суудлаар Москвад очиж болно. Эсвэл 883 ам.доллараар Бээжин рүү нисээд, тэндээсээ МИАТ-ын онгоцонд дамжиж суугаад Улаанбаатарт очиж болно. Очоод байрлах газар гэвэл олон улсын сүлжээ тансаг зочид буудлуудаас эхлээд Монгол үндэсний сууц гэр гээд өргөн сонголттой. Монгол гэр бол тал нутагт нүүдэллэн амьдрахад хамгийн сайн тохирсон сууц юм. Жишээ нь та Улаанбаатарт байдаг сайхан Holiday Inn зочид буудалд хоногийн ойролцоогоор 100 ам.доллар төлөөд байж болно. Эсвэл хотдоо хамгийн үнэтэй Шангри-Ла зочид буудалд хоногийн 370 ам.доллараар байрлаж болно. Эсвэл та хямд зардлаар аялмаар байвал хотын захад хоногийн 49 ам.доллараар өөрийн гэсэн гэр түрээсэлж болох юм. Хэрвээ тэгвэл нийслэл хотын агаарын бохирдлоос ч холдох давхар ашигтай. Гэхдээ та Улаанбаатарт удаан байхыг хүсэхгүй л болов уу. Монгол бол маш өргөн уудам нутагтай орон. Тэр өргөн уудам нутгаа жуулчдад үзүүлэх зорилготой аялалын компаниуд ч олон. Мөн тэдгээр компаниудын сайтууд таныг хаана очвол сайхан байх талаар сайн зөвлөгөө өгж чаддаг. Эх сурвалж: THEPOINTSGUY.COM",ЭНТЕРТАЙНМЕНТ
"Монголчуудын хамгийн ихээр үзэх дуртай телевизийн контентээр тодроод буй ""The Voice Of Mongolia"" шоуны онцлох нэгэн шүүгч бол С.Ононбат. Түүнийг Монголын рок, поп урлагийн загалмайлсан эцэг гэхэд хилсдэхгүй. Учир нь түүнтэй хамтарч ажиллаагүй, түүний “On”n Off” продакшнаар клипээ хийлгээгүй хамтлаг, дуучид тун цөөн. Гэр бүл хувийн амьдралаа тэр бүр олон нийтэд дэлгээд байдаггүй шүүгч С.Ононбатын гэргийг Т.Нансалмаа гэдэг бөгөөд уншигчид маань ""Mongolian next top model"" нэвтрүүлгийн шүүгч гэдгээр нь илүүтэй мэдэх биз. Тэрбээр FM-д ярилцлага өгч байх үеэрээ гэргий Т.Нансалмаадаа анхны харцаар дурлаж байсан гэдэг. Тэд анхны болзоогоороо дуучин Т.Ариунаагийн тоглолтыг үзэж байжээ. С.Ононбат “Өнөөдөр” сонинд өгсөн ярилцлагадаа “Өөрийгөө сайн нөхөр гэж боддог шүү. Сайн ханьтай учирна гэдэг бол аз. Би богино долгионы радиод ярилцлага өгч байхдаа хөтлөгчид нь дурлаж, ханиа болгосон юм шүү дээ. Ханьдаа үе, үе гэнэтийн бэлэг барьж баярлуулахыг хүсдэг. Даанч баригдаад, гэнэтийн бэлэг биш болчихдог юм. Олон жил ханилахаар нэгнээ хараад л мэддэг болдог юм байна. Ханьдаа зориулсан нэг уран бүтээл бий. Гэхдээ олны хүртээл болоогүй. Зөвхөн хань бид хоёрын нандин нууц” гэжээ.   А.СҮРЭН",ЭНТЕРТАЙНМЕНТ
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",ЭНТЕРТАЙНМЕНТ
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",ЭНТЕРТАЙНМЕНТ
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",ЭНТЕРТАЙНМЕНТ
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",ЭНТЕРТАЙНМЕНТ
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",ЭНТЕРТАЙНМЕНТ
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",ЭНТЕРТАЙНМЕНТ
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",ЭНТЕРТАЙНМЕНТ
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",ЭНТЕРТАЙНМЕНТ
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",ЭНТЕРТАЙНМЕНТ
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",ЭНТЕРТАЙНМЕНТ
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",ЭНТЕРТАЙНМЕНТ
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",ЭНТЕРТАЙНМЕНТ
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",ЭНТЕРТАЙНМЕНТ
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",ЭНТЕРТАЙНМЕНТ
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",ЭНТЕРТАЙНМЕНТ
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",ЭНТЕРТАЙНМЕНТ
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",ЭНТЕРТАЙНМЕНТ
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",ЭНТЕРТАЙНМЕНТ
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",ЭНТЕРТАЙНМЕНТ
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",ЭНТЕРТАЙНМЕНТ
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",ЭНТЕРТАЙНМЕНТ
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",ЭНТЕРТАЙНМЕНТ
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",ЭНТЕРТАЙНМЕНТ
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",ЭНТЕРТАЙНМЕНТ
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",ЭНТЕРТАЙНМЕНТ
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",ЭНТЕРТАЙНМЕНТ
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",ЭНТЕРТАЙНМЕНТ
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,ЭНТЕРТАЙНМЕНТ
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",ЭНТЕРТАЙНМЕНТ
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",ЭНТЕРТАЙНМЕНТ
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",ЭНТЕРТАЙНМЕНТ
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",ЭНТЕРТАЙНМЕНТ
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",ЭНТЕРТАЙНМЕНТ
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",ЭНТЕРТАЙНМЕНТ
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",ЭНТЕРТАЙНМЕНТ
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",ЭНТЕРТАЙНМЕНТ
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",ЭНТЕРТАЙНМЕНТ
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",ЭНТЕРТАЙНМЕНТ
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",ЭНТЕРТАЙНМЕНТ
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",ЭНТЕРТАЙНМЕНТ
Нийтлэлийн мэдээлэл,Ангилал
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Нийгэм
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Нийгэм
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Нийгэм
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Нийгэм
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Нийгэм
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Нийгэм
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Нийгэм
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Нийгэм
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Нийгэм
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Нийгэм
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Нийгэм
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Нийгэм
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Нийгэм
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",Нийгэм
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",Нийгэм
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",Нийгэм
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Нийгэм
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",Нийгэм
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Нийгэм
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Нийгэм
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Нийгэм
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Нийгэм
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",Нийгэм
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Нийгэм
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Нийгэм
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",Нийгэм
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Нийгэм
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",Нийгэм
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Нийгэм
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Нийгэм
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",Нийгэм
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Нийгэм
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Нийгэм
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Нийгэм
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",Нийгэм
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Нийгэм
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",Нийгэм
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Нийгэм
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Нийгэм
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Нийгэм
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Нийгэм
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Нийгэм
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Нийгэм
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Нийгэм
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",Нийгэм
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Нийгэм
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",Нийгэм
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",Нийгэм
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Нийгэм
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",Нийгэм
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",Нийгэм
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",Нийгэм
Нийтлэлийн мэдээлэл,Ангилал
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Спорт
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Спорт
"Хэдхэн өдрийн өмнө 16 настай Иран хүү Алиреза Фироузжа дэлхийн аварга Магнус Карлсенг ялж шуугиан тариад байсан билээ. Тэгвэл энэ удаа Магнус Карлсен дэлхий хамгийн өндөр шагналын сантай цахим шатрын тэмцээнд түүнийг хожиж, хариугаа авчээ. Нийт 250 мянган ам.долларын шагналын сантай зохион байгуулагдсан энэхүү тэмцээнийг Магнус Карлсен санаачлан, дэлхийн шилдэг найман тамирчинг урин оролцуулсан юм. 2013 оноос хойш дэлхийн аварга хэмээх сүрдэм алдрыг хадгалж яваа Магнус Карлсен тэмцээний хоёрдугаар тойрогт Алиреза Фироузжатай тааран тоглож 2.5-1.5 гэсэн харьцаатай ялсан байна. Магнус Карлсен тоглолтын дараа “Амаргүй тоглолт байлаа. Үнэн шүү. Гэхдээ миний хэлж чадах зүйл бол эцэст нь үүнийг хийсэндээ баяртай байна” хэмээжээ. Харин Алиреза Фироузжагийн тухай дэлхийн их мастерууд сайшааж, Магнус Карлсен гэх зэрэг өөрөөсөө ахмад тамирчидтай олон жил хүчтэй өрсөлдөөнийг үзүүлнэ хэмээн таамаглаж байна. Энэ тухай Оросын их мастер Петр Свидлер “Би Фироузжаг сэтгэл хөдлөлдөө жоохон хөтлөгдсөн гэж бодсон. Магнусыг харахад тэр үнэхээр Алирезагийн эсрэг асуудалд орж байх шиг байсан. Магнусыг өмнө нь ингэж хэн нэгэнтэй тоглож байхдаа ийм байдалд орж байсныг санахгүй байна. Гэхдээ тэр чинь Магнус шүү дээ. Түүний толгойд бүх юм бий” хэмээжээ. Харин их мастер Александр Грищук “ Би түүнийг Гарри Каспаровтой бага зэрэг адил гэж бодож байна. Каспаров өөрийгөө Владимир Крамникт дараагийн дэлхийн аврага болно гэдгээ ухааруулсан. Гэвч яг тоглох болохоор, өөрийнхөө тоглолтыг гаргаж тоглож чаддаггүй байсан шүү дээ. Миний хувьд Фироузжа хүн бүхэнтэй ширүүн тоглолт өрнүүлж чадна гэхдээ энэ нь түүнийг Каспаровтой адил хувь тавилантай гэсэн үг биш шүү” хэмээжээ. Гарри Каспаров болон Владимир Крамник хоёр хоорондоо нийт 49 тоглолт хийж таван удаа Крамник, дөрвөн удаа Каспаров тус тус ялж, үлдсэн 40 тоглолт нь тэнцээгээр өндөрлөж байжээ. Өнгөрсөн долоо хоногт зохион байгуулагдсан The Banter блитз шатрын цомын шигшээ тоглолтонд Фироужза Норвеги дэлхийн аварыг 8.5-7.5 гэсэн харьцаатай ялж 14 мянган ам.долларын эзэн болсон билээ.Мөн тэрбээр ийнхүү FIDE буюу Олон улсын шатрын холбооны 2700 оноонд хүрсэн хоёр дахь хамгийн залуу шатарчин болсон байна.",Спорт
"Сүүлийн өдрүүдэд Тулгар төрийн 2229, Их Монгол Улс байгуулагдсаны 814, Ардын хувьсгалын 99, Ардчилсан хувьсгалын 30 жилийн ой, Үндэсний их баяр наадмыг коронавирусийн цар тахалтай холбоотойгоор цуцлах санал гарч эхэлсэн. БСШУС-ын яамнаас энэ тал дээр судалгаа хийж, аль болох зөв зүйтэй хувилбарыг сонгон Улсын Онцгой Комисс/УОК/ болон Засгийн газарт өргөн барина гэдгээ мэдэгдсэн. Тиймээс бид албаны хүмүүстэй холбогдож, тэдний байр суурийг сонслоо.  БСШУС-ын яамны сайд Ё.Баатарбилэг: Үндэсний Их Баяр Наадмын комисс хуралдсан байгаа. Манай яамнаас дэд сайд тус комисст ордог. Энэ жилийн Үндэсний Их Баяр Наадмыг зохион байгуулна гээд бэлтгэл ажлаа хангаад явж байгаа. Гэхдээ цар тахлын байдлыг харах байх. Наадам зохион байгуулагдаасай гэж монгол хүн бүхэн хүсч байгаа нь дамжиггүй. Тийм учраас наадмын тухай шийдвэрүүд тодорхой цаг хугацааны дараа гарах байх. Одоогийн байдлаар зохион байгуулагдана гээд бэлтгэлээ хангаад явж байгаа.  Монголын Үндэсний Бөхийн Холбооны тэргүүний түр орлон гүйцэтгэгч Улсын Заан Ц.Магалжав: -Дэлхий дахинд цар тахал гараад хүнд байдалтай байна. Энийг хүн бүхэн ойлгож байна. Гэхдээ Монгол улсад гамшгийн хэмжээнд хүрээгүй байгаа учир олон нийтийг цуглуулаад Улсын Их Баяр Наадмын нээлт, тоглолтыг зохион байгуулахгүйгээр, нэг ёсондоо үзэгчгүй гэсэн үг л дээ. Ийм аргаар Улсын Их Баяр Наадмыг зохион байгуулж болохоор юм шиг санагдсан. Манай төв цэнгэлдэх хүрээлэн чинь 15 мянган хүний суудалтай учир төрт ёсны үндэсний бөхийн барилдаанаа тасалдуулахгүй зохион байгуулах боломжтой. 15 мянган хүний суудалтай төв цэнгэлдэхдээ 512 бөхөө тодорхой хэмжээний зайтай суулгаад засуулуудаа тодорхой хэмжээний зайтай байрлуулаад гарын дааг нь ажлуулаад ингээд хийвэл болох юм шиг ээ. Харин бусад морины цол дуудах, урлагийн тоглолт зохион байгуулахгүй болвол 512 бөх төв цэнгэлдэхийн зүлэг ногоон дэвжээнээ гарч барилдахад зургаа, долоон цагийн л хугацаа зарцуулна шүү дээ. Үзэгчид болон бөхчүүдийг дагаж орж ирдэг хүмүүс байхгүй болоод зөвхөн бөхчүүд орж ирвэл бас нэг шинэлэг давуу тал харагдаад байгаа юм. Юу вэ гэвэл үзэгчдэд бөхийн найраа гэдэг зүйл явагдаад байна гэсэн шүүмжлэл үргэлж байдаг. Харин энэ жил найраагүй наадмыг зохион байгуулж засч, шинэчилж болохоор юм шиг миний хувьд санагдаад байгаа юм. Бөхчүүдийг эрэмблэж суулгаад барилдуулах юм бол жинхэнэ цэвэр өрсөлдөөн гарч ирэх байх. Тэрнээс биш нутаг усаараа, найз нөхдөөрөө, цүнх хувцсыг нь барьж явдаг нөхөд хамт суугаад байвал хэрэг байхгүй. 1955 онд сугалааны бөхийн барилдааныг хийж байсан тохиолдол байдаг юм билээ. 256 бөх сугалааны бөхийн барилдаанд барилдах үед санал, шүүмжлэл их гарч байсан. Энэ үед бид наадмын барилдаанаа сайн зохион байгуулалттай  хийвэл болохоор юм шиг харагдаж байгаа. Энэ зөвхөн хувь хүний бодол шүү дээ.  Улсын Аварга С.Мөнхбат: -Цаг үе ийм ээдрээтэй байх үед ард иргэдийнхээ эрүүл мэндийг нэгдүгээрт тавих хэрэгтэй. Бөхчүүд бид чинь бүтэн нэг жилийн хугацааг зөвхөн нэг л удаагийн наадамд л бэлдэж өнгөрүүлдэг шүү дээ. Ид барилдаж буй бөхчүүдийн хувьд нэг жил алдах нь таагүй ч үүнээс илүү том зүйл бол эрдэнэт хүний эрүүл мэнд.  Улсын Аварга Ч.Санжаадамба: -Энэ тал дээр хэлэх ч юм алга даа. Гэхдээ төр, засгийнхаа шийдвэрийг хүндэтгэн үзнэ.  Монголын Үндэсний Сурын холбооны ерөнхий нарийн бичгийн дарга Б.Хүрэлбаатар: -Манай холбооны зүгээс Улсын Онцгой Комисс/УОК/-ын шийдвэрийг л дагана. Ер нь байдал хүндэрвэл наадмыг зохион байгуулах ч хэрэггүй. Олимпийн наадам хүртэл цуцлагдаад байна шүү дээ. Тиймээс манай холбоо УОК-ын шийдвэрийг л дагаж ажиллах болно.  Монголын Морин Спорт Уяачдын холбооны ажлын албаны дарга Б.Батбаатар:  -Монголын Морин Спорт Уяачдын холбоо бол 21 аймаг, нийслэл, зургаан дүүрэг, 330 суманд салбартай, 120 мянга гаруй гишүүнтэй мэргэжлийн холбоо. Энэ 2020 онд манай холбооны 25 жилийн ой тохиож байгаа. Үүний хүрээнд бид 2020 оны нэгдүгээр улиралдаа багтаан засгийн газрын тогтоолын дагуу Их-Хурд болон бүсийн уралдаануудынхаа саналыг Засгийн газарт хүргүүлсэн. Дэлхийн нийтийг цочроогоод буй covid-19 өвчний үед уяачид маань “Морьтны хийморь” аяныг өрнүүлж, УОК болон Засгийн газрын хийж хэрэгжүүлж байгаа ажлыг дэмжиж буйгаа илэрхийлж, эмч, эмнэлгийн байгууллагын алба хаагчдадаа 120 сая төгрөг хандивласан. Мөн Монгол Улсын ерөнхийлөгч БНХАУ-д айлчлах үеэрээ 30 мянган хонь хандивласан. Манай уяачдын зүгээс үүний мянган хонийг нь гаргахаар болсон. Эдгээр жишээн дээрээс л авч үзэхэд уяачид, малчид маань хүнд хэцүү цагт нэгдэн нийлж байгаагаа харуулж чадаж байгаа юм. Одоо бол хүн бүр эрүүл байх нь чухал. Их зохиолч Д.Нацагдорж “Эрүүл явбал улсын наадам үзнэ” гэж хэлсэн байдаг шүү дээ. Тиймээс хамгийн түрүүнд өвчингүй, эрүүл энх байх хэрэгтэй. Манай холбоо бол УОК болон Засгийн газрын шинэ коронавирусийн эсрэг гаргасан бүхий л шийдвэрийг дагана гэдгээ танай сайтаар дамжуулан илэрхийлж байна.  Монголын Шагайн Харвааны холбооны ерөнхийлөгч Ц.Энхбат: -Шагайн харвааны спорт маань 1998 оноос хойш Улсын Их Баяр Наадмын дөрөвдэх дагавар төрөл болж нэмэгдсэн. Улс, аймаг, сумын гээд олон олон тэмцээн уралдаан зохион байгууллаа. Гэвч энэ жил шинэ коронавирусийн улмаас улс, аймаг, нийслэлийн тэмцээнүүдээ хийж чадалгүй хойшлууллаа. Шинэчлэгдсэн хуваарийн дагуу ирэх есдүгээр сарын 1-нээс эхлэн тэмцээнүүдээ зохион байгуулах төлөвлөгөөтэй байна. Ахмадын УАШТ маань ирэх тавдугаар сард байсан ч мөн хойшилсон. Уг нь 2004 онд ЮНЕСКО-д бүртгүүлсээс хойш хүүхэд, залуучууд их идэвхитэй хичээллэж байсан юм. Үүний илрэл болж саяхан 20 минутын теле хичээлийг явууллаа. Харин энэ жилийн баяр наадмын хувьд манай холбоог Хүй долоо худаг руу нүүлгэх асуудал яригдсан л даа. Уг нь Хүй долоо худагт асарт болж зохион байгуулагдаж байснаас Төв цэнгэлдэхийн асартаа зохион байгуулагдвал зүгээр байх юм. Гэхдээ төр, засгийнхаа гаргасан шийдвэрийг хүндэтгэж, даган хэрэгжүүлнэ дээ.   Дээрх хүмүүсийн ярианаас авч үзэхэд Улсын Их Баяр Наадам зохион байгуулагдах эсэх нь шинэ коронавирусийн тархалттай шууд холбогдож байгаа нь ажиглагдаж байна. Хэрвээ коронавирусийн тархалт энэ хэвээрээ улам цааш даамжрах юм бол энэ жилийн наадам зохион байгуулагдахгүй байх аюултай. Ямартай ч эцсийн шийдвэрийг УОК болон Засгийн газар гаргана.",Спорт
"ОХУ-ын хөлбөмбөгийн Премьер лигийн Локомотив Москва багийн залуу тоглогч Иннокентий Самохвалов өчигдөр/2020.04.20/ ганцаарчилсан бэлтгэлийнхээ үеэр зүрх нь зогсч 22 насандаа таалал төгсчээ. Локомотив Москва багийн албан ёсны мэдэгдэлд “ Дөрөвдүгээр сарын 20-ны өдөр Казанка багийн хамгаалагч Иннокентий Самохвалов таалал төгслөө. Хөлбөмбөгчин маань бэлтгэлийн үеэр өвчинтэй байсан нь тогтоогдсон. Түүний үхлийн талаарх мэдээлэл удахгүй тодорхой болно. Тэрбээр эхнэр, хүүхдийн хамт амьдардаг байсан. Кеша сайхан сэтгэлтэй, тусч, сайн найз байсан. Бид үнэхээр цочролд орж байна. Түүний гэр бүл болон найз нөхдөд нь эмгэнэл илэрхийлье” хэмээжээ.  Харин Казанка багийн дасгалжуулагч Александр Гришин ""Үнэхээр аймшигтай. Эмч нар энэхүү үхлийг зүрх нь зогссонтой холбоотой гэж хэлсэн. Хэрэв эмч нар түүнийг бэлтгэл хийхийг зөвшөөрсөн бол бид түүнийг бэлтгэл хийхэд ямар ч асуудалгүй юм байна гэж үзнэ шүү дээ"" хэмээжээ. Иннокентий Самохвалов 2015 онд Локомотив Москва багтай нэгдэж тус багийн нөөцийн баг болох Казанка хэмээх Оросын хөлбөмбөгийн гуравдугаар лигийн багт тоглож байжээ. Гэвч тэрбээр үндсэн багтаа нэг ч удаа тоглолт хийж үзээгүй байна. ОХУ-ын хөлбөмбөгийн Премьер лиг ирэх тавдугаар сарын 31-н хүртэл хойшлогдсон юм.  ",Спорт
"Мэргэжлийн холимог тулааны UFC холбооны хүнд жингийн тулаанч “American Cyborg” хочит Лайман Гуд covid-19 цар тахлын халдвар авчээ. Тэрбээр энэ дөрөвдүгээр сарын эхээр зохион байгуулагдах байсан UFC 249 өдөрлөг дээр Белал Мухаммадтай тулалдах байсан ч нэрээ татсан юм. Гэвч тэрбээр ESPN сайтад өгсөн ярилцлагадаа “ Хэдийгээр би гэмтлийн улмаас тулаанд оролцох боломжгүй болсон ч үнэндээ миний covid-19 вирусийн шинжилгээ эерэг гарсан юм. Нэг л өдөр бие маань байнгын хийдэг зүйлдээ хариу үйлдэл үзүүлж чадахаа больсон” хэмээжээ. АНУ-ын тулаанч маань өөрийн дасгалжуулагч, багийн нөхөд, гэр бүлдээ санаа зовон Нью-Жерси хот руу явж шинэ коронавирусийн шинжилгээ өгсөн боловч хариу нь эерэг гарчээ. Түүний хэлж буйгаар шинжилгээ авах үйл явц дөрвөн цаг үргэлжилсэн гэнэ. Лайман Гудээс гадна түүний найз охин мөн шинэ коронавирусийн халдвар авсан нь батлагджээ. Коронавирусийн цар тахлын улмаас энэ дөрөвдүгээр сарын 18-нд явагдах UFC 249 өдөрлөг цуцлагдсан юм.",Спорт
"The Banther блитз шатрын цомын тэмцээн өнгөрөгч өдрүүдэд цахимаар зохион байгуулагдаж аваргаа тодруулжээ. Энэхүү тэмцээнд нийт 132 шатрын тамирчин оюун ухаанаа уралдуулсан бөгөөд дэлхийн аварга Магнус Карлсен тэргүүтэй 109 их мастер оролцсон байна. Нийт 50 мянган ам.долларын шагналын сантай энэхүү тэмцээний аваргын төлөө дэлхийн аварга Магнус Карлсен болон Иранийн 16 настай өсвөрийн шатарчин их мастер Алиреза Фирузжа нар тааран тоглож, иран хүү их мастерыг 8.5-7.5 гэсэн харьцаатай хожин, 14 мянган ам.долларын эзэн болжээ. Мөн тэрбээр ийнхүү FIDE буюу Олон улсын шатрын холбооны 2700 оноонд хүрсэн хоёр дахь хамгийн залуу шатарчин болсон байна. Шигшээ тоглолтын өмнө дэлхийн чансааг тэргүүлэгч Магнус Карлсен “Фирузжа бол миний хамгийн том сорилт” хэмээн тодотгосон бол тоглолтын дараа “Сайхан тоглолоо, Алиреза. Миний хувьд аймшигтай тоглолт боллоо. Би зүгээр л тоглолтынхоо дэгээс гажуудчихлаа. Тэр бүх магтаалыг хүртэх эрхтэй хүн. Би илүү сайн байх ёстой байжээ. Тэр гайхалтай хүчирхэг юм. Магтахаас өөр хэлэх үг алга” хэмээн шууд дамжуулалтын үеэр хэлжээ. Харин өдгөө дэлхийн чансааны 21-р байранд бичигдэж буй их мастер Алиреза Фирузжа “Тоглолт 50:50 гэсэн харьцаатай байсан гэж би бодож байна. Хэн ч ялж болох тоглолт байлаа. Аз л ивээлээ” хэмээжээ. Магнус Карлсен өнөөдөр /2020.04.20/ Алиреза Фирузжа тэргүүтэй дэлхийн шилдэг найман шатарчныг 250 мянган ам.долларын тэмцээнд урин оролцуулж байгаа аж.",Спорт
"Хятад улсад шинэ коронавирусийн тархалт буурч, хөл хорио тавигдсанаар бүтээн байгуулалтаа эхлүүлээд байна.  Тухайлбал, тус улсын хөлбөмбөгийн Гуанчжоу Эвергранд баг 100 мянган хүний суудалтай, хараа булаам дэлхийн хамгийн том цэнгэлдэх хүрээлэнгийн барилгын ажлаа эхлүүлжээ. Бадамлянхуа цэцгийн хэлбэртэй энэхүү цэнгэлдэх нь 1.7 тэрбум ам.доллар буюу ойролцоогоор 12 тэрбум юанийн өртгөөр сүндэрлэж, 2022 он гэхэд барилгын ажил нь дуусах аж. Тус цэнгэлдэхийн загварыг Шанхайд байрладаг Америкийн дизайнер Хасан Сиед гаргажээ. Цэнгэлдэхийн барилгын ажил өнгөрөгч Пүрэв гаригт эхэлсэн бөгөөд энэ тухай Хятадын Эвергранд группын ерөнхийлөгч Шиа Хайжүн “Энэхүү бүтээн байгуулалт маань Сиднейн Опера театр, Дубай хотын Бурж Халифа зэрэг эх газрын бэлэг тэмдэг болсон бүтээн байгуулалтуудтай харьцуулагдаж, Хятадын хөлбөмбөгийг дэлхийд таниулах чухал бэлгэдэл болно” хэмээжээ. Мөн тэрбээр Хятад улс даяар 80-100 мянган хүний суудалтай 3-5 цэнгэлдэх хүрээлэн байгуулж, хэзээ нэгэн цагт Хятад улсад хөлбөмбөгийн дэлхийн аварга зохион байгуулагдахад дэмжлэг үзүүлнэ гэдгээ мэдэгдсэн байна.  Одоогийн байдлаар дэлхийн хамгийн том хөлбөмбөгийн цэнгэлдэх хүрээлэн нь 99,354 хүний суудалтай Испанийн Барселона багийн Камп Ноу цэнгэлдэх юм. Гуанчжоу Эвергранд баг нь 2011 оноос хойш 60 мянган хүний суудалтай Тианхе цэнгэлдэх хүрээлэнг эзэмшиж байгаа ба тус баг нь Хятадын Супер лигт найман удаа, Азийн аваргуудын лигт хоёр удаа түрүүлсэн Хятадын төдийгүй Ази тивийн томоохон баг юм. Энэхүү багт Паульнио, Талиска зэрэг Европын томоохон багуудад хүчин зүтгэж байсан тоглогчид тоглодог. Хятадын хөлбөмбөгийн Супер лиг өнгөрөгч хоёрдугаар сарын 22-нд нээлтээ хийх байсан ч ""Сovid-19"" өвчний улмаас цуцлагдсан юм. ",Спорт
"Италийн хөлбөмбөгийн Сериэ-А лигийн Ювентус болон Португалийн шигшээ багийн довтлогч Кристиано Роналдо хөлбөмбөгийн спортоос төрсөн анхны тэрбумтан болоход тун ойртжээ. Форбс сэтгүүлийн мэдээлж буйгаар өдгөө 35 настай К.Роналдо энэ оны сүүл гэхэд Тайгер Вудс болон Флойд Мейветер нартай адил ид тамирчин байх үедээ тэрбумтан болсон гуравдах хүн болох аж. Түүний 420 сая дагагчидтай инстаграм, твиттер, фейсбүүк зэрэг цахим хуудасны нэг төлбөртэй пост 975 мянган ам.доллар гэнэ. Тэрбээр өнгөрсөн 2019 онд 109 сая ам.долларын ашиг орлого олсон нь зөвхөн Лионель Мессигийн ард орох үзүүлэлт юм. Ювентус багаас 65 сая ам.долларыг К.Роналдо цалин урамшуулалд хүртсэн бол реклам, зар сурталчилгаанаас 44 сая ам.долларыг олжээ. Саяхан цалингийнхаа 30 хувийг Ювентус багтаа хандивласан түүний хувьд энэ жил цалин урамшууллаас 46 сая ам.доллар олно. Харин Nike, Tag Heuer, Herbalife, EA sports зэрэг дэлхийн томоохон компаниуд болон өөрийн CR 7 хэмээх дотуур хувцас, гутал, үнэртэй ус үйлдвэрлэдэг компаниасаа нийт 45 сая ам.долларын ашиг орлоготой ажиллах тооцоог Форбс сэтгүүл гаргажээ. Тэгэхээр К.Роналдо covid-19 цар тахлын улмаас цалингийнхаа 30 хувь буюу 20 сая ам.долларыг алдсан ч энэ жил 91 сая ам.долларын ашиг орлого олох ажээ. Кристиано Роналдо 2018 онд Италийн Ювентус багтай 340 сая ам.долларын дөрвөн жилийн гэрээ үзэглэсэн бөгөөд тэр даруйд Ювентус багийн албан ёсны инстаграмын хуудасны дагагчид 40 хувиар буюу хоёр сая гаруйгаар нэмэгджээ. Мөн тус багийн өмсгөл болон бусад нэрийн бүтээгдэхүүний худалдаа 58 хувиар өссөн үзүүлэлттэй байжээ.",Спорт
"ОХУ-ын тамирчин, талбайн теннисний супер од Мария Шарапова өөрийн хэрэглэж байсан теннисний цохиураа дуудлага худалдаанд оруулж, олсон ашгаа коронавирустэй тэмцэж буй эмч нарт зарцуулна гэдгээ өөрийн фэйсбүүк хуудсаараа дамжуулан мэдэгджээ. Дуудлага худалдаа ням гаригт /2020.04.19/-нд өндөрлөнө. Өдгөө 33 настай Шарапова нь хоёрдугаар сард их спортоосоо албан ёсоор гарч, зодог тайлж байгаагаа зарласан ба талбайн теннисний ертөнцөд өөрийн бүтээсэн амжилтаараа тодоос тод бичигдэж үлдсэн чадварлаг тамирчин юм. Тэрбээр дуудлага худалдаанаас олсон ашгаа “Хил хязгааргүй эмч нар”  олон улсын тусламжийн байгууллагад хандивлах юм байна. Энэ байгууллагын эмч нар дэлхий даяар тахал, байгалийн гамшиг тохиолдсон газруудад хамгийн түрүүнд очиж ажилладаг ажээ. Дуудлага худалдаанд оруулж буй цохиур дээр Мария Шарапова өөрийн гарын үсгийг үлдээсэн байгаагаа дурджээ. Эх сурвалж: TENNISWORLDUSA.ORG  ",Спорт
"Хойд Америкийн эмэгтэйчүүдийн үндэсний сагсан бөмбөгийн холбоо буюу WNBA-ийн 2020 оны драфтын үйл ажиллагаа өнөөдөр/2020.04.18/ цахимаар явагдан өнгөрлөө. Энэ удаагийн драфтын үйл ажиллагааны үеэр сагсан бөмбөгийн домогт тоглогчдын нэг болох Коби Брайантын охин Жижи Брайант болон түүний багийн нөхөд болох Алисса Алтобелли, Пэйтон Честер нарын дурсгалыг хүндэтгэсэн нь онцлог байлаа. Тэд 2020 оны WNBA-ийн драфтын хүндэтгэлийн сонголтууд болж лигт элссэн юм. Энэ тухай Жижи Брайантын ээж Ванесса Брайант "" Миний охин Жижиг хүндэтгэж, энэ жилийн драфтаар хүндэтгэн сонгож байгаад маш их баярлалаа. Түүний хувьд энэ мөрөөдлийг нь биелүүлсэн үйл явдал болох байлаа. Тэр өдөр бүр үүний төлөө цуцашгүй хөдөлмөрлөдөг байсан. Жижи яг л аав шигээ бүх цагийн үеийн шилдгүүдийн нэг болохыг хүсдэг байсан. Маш их баярлалаа. Миний бяцхан охиныг хүндэтгэж байгаад баярлалаа"" хэмээжээ.  Өнгөрсөн нэгдүгээр сард Коби Брайант тэргүүтэй есөн хүний амь насыг авч одсон аймшигт нисдэг тэрэгний осолд дээрх гурван охин багтсан. Тэд Mamba Sports Academy бэлтгэлийн бааз руугаа тэмцээнд оролцох гэж явж байсан юм. Харин 2020 оны WNBA-ийн драфтын нэгдүгээр сонголтоор Сабрина Ионеску Нью-Йорк Либерти багт сонгогдсон юм.",Спорт
"Дэлхий дахинд тархсан COVID-19 цар тахлын энэ хүнд цаг үед эх орон, ард иргэдээ аюулт тахлаас хамгаалан тэмцэж буй эмч, сувилагч, эмнэлгийн ажилчиддаа сэтгэлийн дэм, урам хайрлах сайн үйлсэд Их мастерууд нэгдэж ""Хандивын онлайн зэрэг тоглолт"" зохион байгуулж байна. Монголын шилдэг шатарчдын хандивын онлайн тоглолтод энхийн цагт эх орныхоо нэрийг тив, дэлхийн тавцанд дуурсгаж, ялалт байгуулж явсан баатрууд болох дараах Их мастер, Олон улсын мастерууд нэгдэж байна. 1. ИМ Б.Хатанбаатар
2. ИМ Д.Шаравдорж
3. ИМ Ц.Батчулуун
4. ИМ Б.Гүндаваа
5. ИМ С.Билгүүн
6. ИМ Б.Мөнгөнтуул
7. ИМ Т.Батчимэг
8. ИМ А.Энхтуул
9. ИМ Д.Номин-Эрдэнэ
10. ИМ Б.Аминаа
11. ОУМ Г.Мөнхгал
12. ОУМ У.Насанжаргал
13. ОУМ Д.Батсүрэн
14. ОУМ Т.Мөнхзул
15. СМ Ү.Агьбилэг Та доорх зурагнаас энэхүү тэмцээнтэй холбоотой дэлгэрэнгүй мэдээллийг авна уу. ",Спорт
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Спорт
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",Спорт
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",Спорт
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",Спорт
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Спорт
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",Спорт
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Спорт
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Спорт
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Спорт
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Спорт
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",Спорт
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Спорт
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Спорт
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",Спорт
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Спорт
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",Спорт
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Спорт
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Спорт
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",Спорт
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Спорт
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Спорт
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Спорт
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",Спорт
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Спорт
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",Спорт
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Спорт
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Спорт
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Спорт
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Спорт
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Спорт
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Спорт
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Спорт
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",Спорт
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Спорт
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",Спорт
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",Спорт
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Спорт
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",Спорт
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",Спорт
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",Спорт
Нийтлэлийн мэдээлэл,Ангилал
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Шар мэдээ
"Цахим орчинд нэгэн инээдтэй ч юм шиг эмгэнэлтэй ч юм шиг үйл явдал өрнөсөн нь хиамны цехэд болсон явдал. Фэйсбүүктээ өдөр тутмын амьдралаа нийтэлдэг  “гэнэн” зангаараа тус цехийн хоёр ажилтан эмэгтэй ариун цэврийн шаардлага хангахгүй орчин нөхөлд ажиллаж буйгаа дэлгэсэн нь ёстой л олны дургүйцлийг хүргэсэн.  Угтаа бол тэр хоёр эмэгтэй хэрдээ л ажиллаж буйгаа бусдад харуулж “сайн үнэлгээ” авах гэж байсан нь ойлгомжтой. Гэвч эсрэгээрээ тэдний энэ үйлдэл олны анхааралд өртөж тэр бүү хэл мэргэжлийн хяналтын байгууллагын төлөвлөгөөт бус шалгалтад бүдрэв. Сонгинохайрхан дүүргийн 20 дугаар хороо Толгойтын 12-35 тоотод байрлах “Зочин хүнс” ХХК болох нь тогтоогдож, улмаар үүдээ барьсан. Үүнийг дагаад тус цехээс ажил амьдралаа залгуулж явсан олон хүн ажилгүйчүүдийн эгнээнд элслээ. Саваагүй зантай хоёр ажилтны болчимгүй үйлдлээс  болж олон нийтэд баригдсан нь  л энэ цех болохоос  цаана нь хэчнээн ч цех том жижиггүй ариун цэврийн шаардлага хангахгүй орчин нөхцөлд хүнс үйлдвэрлэж байгааг хэлж мэдэхгүй. Тэдгээр хоёр ажилтны үйлдэл ёстой л дааганаас биш дарвагараас болж унадаг гэгч нь боллоо. Нөгөө талаас мэргэжлийн хяналтын байгууллага ажлаа хийдэггүйн тод жишээ нь энэ. Хэрэв хүнс үйлдвэрлэгчдэд тавих хяналт шалгалт “чанга” байсан бол зөрчил гаргасан хиамны цех үүдээ барих биш шаардлагаа биелүүлээд ажиллах байсан биз. Харин мэргэжлийн хяналтынхан олон нийтэд хийгээгүй ажлаа хийсэн мэтээр “Зочин хүнс” ХХК-ны үйл ажиллагаанд гэнэтийн шалгалт хийж дүр эсгэх нь хэр ёс зүйтэй вэ. Б.ЦЭЦЭГ",Шар мэдээ
"Хотын дарга С.Амарсайханы захирамжаар Сүхбаатарын талбайн урд хэсгийн ногоон байгууламжийг цэцэрлэгт хүрээлэнг “сүйтгэж” усан оргилуур болгохоор ажлаа эхлүүлээд байгаа. Энэ нь ногоон байгууламжийг сүйтгэх, Сүхбаатарын талбайн цэцэрлэгт хүрээлэнг сүйтгэж байна хэмээн олны шүүмжлэлд өртөөд байгаа юм. Усан оргилуурт нийтдээ 3,2 тэрбум төгрөг зарцуулахаар төсөвлөсөн бөгөөд 1.6 га талбайг хамарсан тохижуулалтын ажлыг эхлүүлээд байна. Хонхтой цэцэрлэгт хүрээлэнд 85 метрийн урд, 14 метрийн өндөртэй, хөгжмийн аялгуугаар оргилдаг усан оргилуур, задгай талбай, нийтийн бие засах газар зэргийг байгуулахаар график төлөвлөгөөг гаргасан. Ингэснээр иргэдийн ая тухтай орчинг бүрдүүлэхээс гадна газар доогуурх усжуулалтын автомат системийг бүрдүүлэх гэнэ. Мэдээж зураг төсөл, төсөвтөө тааруулж тохижилт бүтээн байгуулалтын ажлыг эхлүүлж байгаа. Гэхдээ зураг төсөл доторх нэгэн сонирхолтой зүйлийг хүмүүс тэр бүр анзаараагүй л болов уу. Тодруулбал, зураг төслөөс харахад усан оргилуурын урд хэсэгт МАН-ын бэлгэ тэмдэг болох сарнайг “шигтгэж” өгчээ. Хэн эрх барьж буйгаас үл хамаараад бүтээн байгуулалт, зураг төсөл хийгдэх, хамгийн чухал нь улсын, нийслэлийн түүхийг шингээж хойч үедээ үлдээх ёстой болохоос эрх барьж байгаа хэмээн өөрсдийн бэлгэ тэмдгийг бүтээн байгуулалтдаа “шигтгэж” өгснөө Хотын дарга юу гэж тайлбарлах юм бол доо. МАН-ын бэлгэдэл нь гол төвдөө үндэсний тусгаар тогтнолын илэрхийлэл алтан соёмбыг хөх дэвсгэр дээр байрлуулсан, нийгмийн ардчиллын бэлгэдэл болсон таван хошуу хэлбэртэй, улаан өнгийн сарнай цэцэг байдаг. Цэцэрлэгт хүрээлэнгийн зураг төсөлд ч мөн МАН-ын бэлгэ тэмдэг болгох сарнай байгааг зургаас харж болно. Улстөржүүлэх сэдэв, сэдэл байхыг үгүйсгэхгүй ч Төв талбайн цэцэрлэгт хүрээлэнг “сүйтгэсэн” нь багадаад бүр намынхаа бэлгэ тэмдгийг шигтгэснээ тайлбарлана уу, Хотын дарга аа. Сонирхуулахад, Улаанбаатар хотын анхны ерөнхий төлөвлөгөөгөөр дээрх талбайг цэцэрлэгт хүрээлэн болгохоор тусгагдаж, 1945 оноос Төв аймгийн нутгаас гоёл чимэглэлийн бут сөөгийг тус байршилд шилжүүлэн суулгаснаар анхны цэцэрлэгт хүрээлэнг байгуулах шавыг тавьж байжээ. Ш.ОЧ",Шар мэдээ
"Дархан-Улаанбаатар чиглэлийн авто замыг цаг хугацаанд нь бариулж чадаагүйгээсээ чихнээсээ хонхтой явах болсон Зам тээврийн хөгжлийн сайд Б.Энх-Амгалан Говь-Алтай аймагт нэр дэвшихээр хаяагаа манаж эхэлжээ. Тэр бүр Алтайг зориод байдаггүй хүн дөрөвдүгээр сарын 11-нд гэнэт морилсон нь Байдрагийн гүүрийн бүтээн байгуулалтын ажил байдалтай танилцах гэхээсээ ирэх зургадугаар сард болох УИХ-ын сонгуулийн сунгааныхаа мессежийг хаясан хэрэг байж. УИХ-ын 2020 оны сонгуульд дээрх тойрогт МАН-ын ерөнхий нарийн бичгийн дарга Б.Амарбаясгалан, УИХ-ын гишүүн Ш.Раднаасэд нар нэр дэвших бэлтгэлээ базааж, үе, үе “усалгаа” хийж байсан ч Жижиг, дунд үйлдвэрлэлийг хөгжүүлэх сангаас хамаарал бүхий компанидаа зээл авснаас эхлээд “но”-той, ноцтой асуудлууд чих дэлсэх болсон нь МАН нэр дэвшигчээ өөрчлөхөөс өөр сонголтгүй болгосон бололтой.  Эхнээсээ сэлгээнийх нь хүн тодорч эхлээд байна. Алтайчуудын хувьд УИХ-ын долоон удаагийн сонгуульд саналаа өгөхдөө зөвхөн нэг нам буюу МАН-аас нэр дэвшигчид итгэл үзүүлсэн байдаг. Гэвч Говь-Алтай хөгжлөөрөө бусад аймгуудаасаа хоцрогдсон төдийгүй өнгөрч буй дөрвөн жилийн хугацаанд МАН тус аймагт засаглахдаа дотроо дайтаад ажил хийж өгөөгүй зэрэг нь ард олных нь хилэнг хөдөлгөж, Ардчилсан намаас горилогчдынх нь рейтингийг ч суга өсгөж дэм өгсөн тухай дуулдана. Иймээс сайд Б.Энх-Амгалан Хан-Уул дүүргээ хаяж, Говь-Алтайд очоод амжилт олох нь юу л бол гэж ""төлөг хаях"" нэгэн ч байна. МАН-ын гишүүд нийслэлийг барахгүй болохоороо хөдөөг зорьдог зуршил бас бий. Алтай нутгийн уугуул тэрбээр Засгийн газрын гишүүнээр томилогдсоныхоо дараахан сэтгүүлчид “Аав маань тээврийн жолооч хүн. Тийм учраас би энэ салбарыг мэднэ” гэж хэлээд онигоонд орж байсан удаатай. Г.ХОРОЛ  ",Шар мэдээ
"Жо Байден арваннэгдүгээр сард болох сонгуульдаа Обаматай хамтарч ажиллахыг хүсч байгаа талаараа ярьжээ. Гэхдээ түүний хэлсэн Обама бол Барак Обама биш, Мишель Обама гэнэ. Өөрөө дэд ерөнхийлөгчийн албан тушаал хашиж явсан тэрбээр экс тэргүүн хатагтайг онцолж, саналыг нь хүлээж авах эсэхийг мэдэхгүй ч “Би түүнтэй хамтарч ажиллахыг зүрхнийхээ гүнээс хүсч байна. Тэр үнэхээр чадварлаг. Тэр юу хийх ёстойгоо мэддэг, маш сайхан эмэгтэй” хэмээн өчигдөр/2020.04.20/ ярьсан байна. Уг нь экс тэргүүн хатагтай улс төрийн ажил хийхийг хүсэхгүй байгаагаа 2018 онд гаргасан дурсамж номдоо “Би энд шуудхан хэлье. Би хэзээ ч улс төрийн ажил хийхийг хүсэхгүй байна” хэмээн бичиж тодорхой илэрхийлсэн ч энэ нь нэр дэвшигчийн хүслийг хорьж дийлээгүй бололтой.  Жо Байден өмнө нь дэд ерөнхийлөгч сонгох талаар “Дэд ерөнхийлөгч сонгоход арай эрт байгаа ч бид судалгаагаа эхлүүлсэн. Ямартай ч би өөрийн дэд ерөнхийлөгчөөр эмэгтэй хүн ажиллуулмаар байна. Учир нь тэгж байж л миний засаглал илүү олон талтай, олон нийтийн, улсын бүх хүнд нийцсэн засаглал болох учиртай. Тиймдээ ч миний дэд ерөнхийлөгч зөвхөн эмэгтэй төдийгүй өнгөт арьстан байх болно” хэмээн хэлж байжээ. Эх сурвалж: DAILYMAIL.CO.UK",Шар мэдээ
"“The Voice of Mongolia” шоуны шүүгч, Төрийн соёрхолт дуучин Д.Болд үнэнч фенүүддээ зориулан цоо шинэхэн пянзаар бэлэг барихаар болжээ. Тэрбээр хоёр цомгийнхоо хит дуунуудаараа “The best of BOLD” нэртэй пянз гаргаж, тун удахгүй үнэнч сонсогчдынх нь гарт очиход бэлэн болсноо дуулгалаа. Дуучин Д.Болд хит уран бүтээлээс бүрдсэн пянзаа Япон улсын “Aubrite mastering” студид хийлгэсэн бөгөөд бүх дуунуудаа дахин тохиргоо хийлгэсэн гэдгийг тодотгожээ. Үнэнч фенүүддээ зориулсан пянз нь ердөө 500 ширхэг гэнэ. Үнийн хувьд хараахан тодорхой болоогүй байгаа аж. Хос пянзанд өмнө нь олны хүртээл болсон 12 цомгоос шилж сонгон оруулсан 20 хит дуу багтжээ. Уг пянзыг 180 граммын тунгалаг винил материалаар хийсэн бөгөөд ковер дизайныг нь өвөрмөц технологи болох 3D солигддог зурагтайгаар хийсэн гэдгээрээ онцлог ажээ. Тэрбээр энэ жил шинэхэн “440Hz records”-ын албан ёсны нээлтээ хийж, хөгжимд дурлагч залуустай хамтран цоо шинэ уран бүтээлүүдийг үзэгч, сонсогчиддоо хүргэхээр ажиллаж байгаагаа өмнө нь хэлж байсан. Түүний шинэхэн “440 HZ” нэртэй дуу бичлэгийн студийнхээ тоног төхөөрөмжийг Английн “SSL” компаниас оруулж ирсэн. Студийн зураг төслийг АНУ-ын дэлхийд алдартай студийн дизайнерууд гардаж, зөвлөгөөний дагуу ажлуудыг нь хийсэн. Энэ студийнхээ тоног төхөөрөмж, материалыг Англи, АНУ-аас авч, албан ёсны дэлхийн стандартын студийг Монголдоо хийхээр зорьж байна. Студиэ энэ жилдээ багтаж ашиглалтанд оруулна гэдгээ ярилцлагын үеэр хэлж байсан юм.  А.СҮРЭН",Шар мэдээ
"Зургаан жуулчин Энэтхэгт мөнгө нь дууссаны улмаас агуйд амьдарч байсныг цагдаа нар олж, хотын ойролцоо карантилжээ. Дээрх жуулчид франц, америк, украйн, турк, балба иргэд бөгөөд дөрөв нь эрэгтэй, хоёр нь эмэгтэй аж. Тэд Уттараханд мужийн Ришикеш хотын ойролцоох агуйд гуравдугаар сарын 24 буюу хөл хорио тогтоосон өдрөөс эхлэн бүгжээ. Жуулчдаас өвчний шинж тэмдэг илрээгүй бөгөөд тэднийг одоо Сварг Ашрамруу нүүлгэн шилжүүлж, 14 хоног тусгаарлах аж. “Хөл хорио тогтоохоос өмнө тэд Муни Ки Рэти мужийн зочид буудалд байрлаж байсан ч мөнгө нь дууссан учир агуйд очиж амьдарсан байна. Гэхдээ тэд хүнс болон бусад хэрэгцээтэй зүйлсдээ зориулж мөнгө хадгалсан байсан. Балба жуулчин бусдадаа хоол хүнс авахад тусалж байжээ” хэмээн байцаагч Ражендра Синг Катейт ярьжээ. Энэтхэг гуравдугаар сарын сүүлээс эхлээд хатуу хөл хорио тогтоосон. Түүнчлэн ард иргэд шаардлагатай хүнс, эмийн бүтээгдэхүүн авахаар гэрээсээ гарахаас бусдаар гарахыг хориглосон билээ. Хөл хорио дөрөвдүгээр сарын 15-нд дуусах байсан ч тавдугаар сарын 3 -ныг хүртэл сунгагдсан юм. Энэтхэгийн аялал жуулчлалын газраас мэдээлж буйгаар бол Ришикеш хотод ойролцоогоор 700 жуулчин гацсан байна. Иймд засгийн газраас “Stranded in India” сайт нээж гадаадын жуулчдыг засгийн газартайгаа шууд холбоо барих боломжтой болгосон билээ. Эх сурвалж: AFP.COM",Шар мэдээ
"Бүгд найрамдах Чад улсын агаарын хүчний Су-25 байлдааны онгоц Аджи Коссэй баазад байхдаа гэнэт пуужингаар галлаж, пуужин хоосон шатахууны машиныг нэвт гарч, Францын С-130 онгоцны хажуугаар гаран барилга онож, таван хүний аминд хүрчээ.  Болсон явдлыг бичсэн талбайн камерын бичлэг цахим орчинд ил болсон байна. Бичлэг дээрээс харахад хөөрөхөөр бэлдэж байсан Су-25 онгоцны өрөөсөн далавчнаас пуужин харваж, хоосон шатахууны машиныг нэвт гаран, С-130 Херкүлес тээврийн онгоцны далавчны хажуугаар өнгөрч харагдана. Тус С-130 Херкүлес онгоц нь Чадад ажиллаж буй Францын цэргийн өмч аж. Тэнэсэн пуужин цааш хөөрсөөр айлын байшин онож, гурван хүүхэд, хоёр том хүний аминд хүрчээ. Аджи Коццэй бааз Чадын нийслэл хотод байдаг аж. Дээрх үйл явдлыг санамсаргүй осол хэмээн үзэж байгаа ч зарим эх сурвалжууд оногдсон байшин Чадын армийн том офицерын гэр байсан хэмээн мэдээлж байна. Tchad : Le bilan passe à 5 morts avec le décès d'une fillette et 2 blessés dans l'explosion d'un missile tiré d'un avion de l'armée de l'air tchadienne  survenue ce jour 17 avril au quartier Farcha Garan Goso de la base militaire Sergent-Chef Adji KosseïBarkhane sur place pic.twitter.com/nTsP2AuZTO — Rebecca Rambar (@RebeccaRambar) April 17, 2020  Эх сурвалж: RT.COM",Шар мэдээ
"Хэрэглэгчийн эрх ашгийг хамгаалах үүрэгтэй гэх Шударга өрсөлдөөн хэрэглэгчийн төлөө газар уриалга дэвшүүлэхээс өөр ажил хийсэнгүй. Сүржин нэрнээс цаашгүй тус газрынхан үндсэндээ “хийх ажилгүй” гэхэд хилсдэхгүй. Үүнийгээ ч нотоллоо. Он гарснаас хойш шатахууны үнэ 330 төгрөг хүртэл буурчихаад байхад өргөн хэрэглээний бараа бүтээгдэхүүний үнэ эсрэгээрээ өсч, иргэдийг бухимдуулж буй. Дураараа үнээ нэмэхээс биш буулгаж мэддэггүй аж ахуйн нэгж, худалдаа эрхлэгчдэд ШӨХТГ хяналт тавьж, хариуцлага тооцох ёстой байтал уриалга дэвшүүлсэн гэхээс өөр ажлаа тайлагнасангүй. Тус газрынхны хэлснээр бол аж ахуйн нэгж, бизнес эрхлэгчдэд үнээ буулгахыг уриалснаар нөгөөдүүл нь үнээ буулгачих юм байх. Харин уриалга дэвшүүлснээ цар тахалтай холбож аль болох торгууль ногдуулахгүй гэх тайлбар өгч байгаа юм. Нөгөө талаас тус газрынхан зөвхөн монополь байгууллагын үнийн өсөлтөд хяналт тавьдаг учраас одоогоор монополь байгууллага байхгүй тул эрх нь хязгаарлагдсан гэх. ШӨХТГ-ынхан өнгөрсөн хугацаанд ч бас үнийн өсөлтийг барихад ямар ч арга хэмжээ аваагүй. Зөвхөн төлөвлөгөөт хяналт шалгалт хийлээ, иргэд гомдлоо мэдүүлж болно, аж ахуйн нэгжүүдэд уриалга гаргалаа гэхээс өөр чихэнд чимэгтэй мэдээ дуулгалгүй өдийг хүрч байна. Өнөөдөр ч бас үнийн өсөлтөд торгуулийн арга хэмжээ авахаас илүүтэй аж ахуйн нэгжүүддээ үнээ буулгах уриалга дэвшүүлсэн гэдгээ хэллээ. Цаашид ч бас хэрэглэгчдийн эрх ашиг хохирч, үнэ өссөөр байхад уриалга дэвшүүлсэн гэдгээ индрийн цаанаас зарлаж суух уу, ШӨХТГ-ынхан. Б.ЦЭЦЭГ",Шар мэдээ
"Удаан хугацаанд хөл хорионд орсон хүмүүс уйдаагаа маш олон янзаар гаргаж байна. Зарим нь онлайнаар хундага тулгаж байхад зарим нэг нь будаа тоолж байх жишээтэй. Бүр зарим нь тагтан дээрээ гүйж, холын марафон тэмцээний дээд амжилт эвдэж байгаа сурагтай. Гэтэл зарим нэг нь буйдан дээрээ өдрийг өнгөрүүлж байна. Харин АНУ-ын Детройт хотын оршин суугч Жэймс Врийланд хэмээх эр хорио цээрийн дэглэмийг буйдан дээрээ хэвтэж, зурагт үзэж өнгөрөөхийг хүсээгүй бололтой. Тэрбээр гэрийнхээ арын цэцэрлэгт хэрэм шувуу зэрэг бяцхан хөршүүддээ зориулж мини ресторан байгуулжээ. Түүний бяцхан төсөл цахим сүлжээнд алдаршчээ. “Maison du Noix” хэмээх нэртэй ресторанаар Жэймсийн гэрийн ойролцоо амьдардаг хэрэмнүүд, шувууд ирж үйлчлүүлдэг бөгөөд Жэймсийн ресторан дөрвөн төрлийн хоолоор үйлчилдэг байна. Жэймс өдөр бүр газрын самар, холимог үр, хатсан талх, пиццаны зах, хатаасан алим зэргийг жижиг саванд хийж тавьдаг ба бяцхан зочдоо цонхныхоо цаанаас ажиглан суух нь түүнд үнэхээр хөгжилтэй байдаг талаар ярьжээ. Мөн тэрбээр өөрийн фэйсбүүк дээр рестораныхаа үйл ажиллагааг лайв буюу шууд дамжуулалтаар хүргэж, амьтад түүний бэлдсэн зүйлсийг хэрхэн амтархан идэж байгааг харуулсан нь маш олон хүнд хүрсэн байна.",Шар мэдээ
"  С.Амарсайхан: Ѳндѳр үнээр,хамгийн хямд ,чанаргүй материалаар ичиж, гутмаар ажил хийсэн газрын гэрээг нь цуцал! Ийм учраас бид хѳгжихгүй байна.Дахиад чанар, стандартын шаардлага хангасан материалаар хий. Posted by Нийслэлийн мэдээ on Saturday, April 18, 2020   Улаанбаатар хотын хойд зүгийн зуслангийн бүс рүү тавигдсан авто замыг даган баригдаж байгаа явган хүний зам хотын даргын шалгалтад бүдэрлээ. Баригдсан явган хүний зам нь хөлөөр өшиглөнгүүт нурж унаж байсанд хотын дарга бухимдаж, ""Байгаа материал нь энэ гээд нүд хуурсан ажил хийж болохгүй. Ичмээр гутармаар юм хийж байна. Арай дэндүү юм. Гэрээг нь цуцал. Өрөөнд сууж байхаар хийж байгаа ажлыг нь шалгаж явдаггүй юм уу"" гэж холбогдох газрынханд донго өгөөд амжив. Сүхбаатар дүүргийн 14 дүгээр хороонд Сэлбэ дэд төвийн 28Мвт хүчин чадалтай Дулааны станцын барилга угсралтын ажил ид хийгдэж байгаа юм. Энэхүү бүтээн байгуулалтын ажилтай өнөөдөр /2020.04.19/ Улаанбаатар хотын захирагч С.Амарсайхан танилцсаныхаа дараа нийслэлийн авто замын ачааллыг бууруулах, ялангуяа зуслангийн чиглэл рүү зорчих боломжийг олгосон гурав дахь замын ажилтай танилцах үеэр дээрх явган зам шалгалтад өртөж, бүдэрсэн нь энэ. Г.ХОРОЛ",Шар мэдээ
"Дэлхий даяараа хөл хорионд орсон энэ цаг үед гэрийн тэжээвэр амьтдын хувьд хамгийн сайхан завшаан болж байна. АНУ-ын Индиана мужийн Эвансвилле хотын “14news” сувгийн цаг агаарын мэдээний хөтлөгч Жефф Лайонст нэгэн хөгжилтэй явдал тохиолдож, тэрбээр сахилгагүй муурныхаа ачаар олны танил болжээ. Хөл хорионы дэглэмийн улмаас гэрээсээ ажиллаж буй Лайонс гэрийнхээ гал тогооны өрөөнд жижигхэн студи засчээ. Нэг өдөр мэдээгээ уншиж байтал түүний муур гэнэт үсрэн гарч ирснээр Жефф болон түүний муур олны анхаарлыг татсан байна. Үүнээс хойш тэр мууртайгаа хамт мэдээгээ хөтлөх болсон ба тус сувгийн үзэгчдийн тоо ч нэмэгдэж эхэлжээ. Түүнчлэн Бетти нэртэй энэ дэггүй муурны үйлдэл эзнийхээ фэйсбүүк, инстаграммынх нь дагагчийн тоог ч өсгөсөн байна.  Эх сурвалж: 14news  ",Шар мэдээ
"2020 оны 4 дүгээр сарын 22-ний өдөр I, II, III ангиллын 20 хувьцаат компанийн 40,335,801.17 төгрөгийн үнийн дүн бүхий 243,631 ширхэг хувьцаа арилжигдсанаас 7 хувьцаат компанийн хувьцааны ханш өсч, 9 хувьцаат компанийн хувьцааны ханш буурсан бол 4 үнэт цаасны ханш тогтвортой байлаа байна. Үүнээс ""Монгол шуудан"" ХК (MNP +4.69%) болон ""Улсын их дэлгүүр"" ХК (UID +4.50%)-ийн хувьцааны ханш хамгийн өндөр өсөлттэй байсан бол ""Мик холдинг"" ХК (MIK -7.64%) болон ""Ган хийц"" ХК (GHC -4.00%) -ийн  хувьцаа хамгийн их уналттай байлаа. ""TOP 20"" индекс 0.28 хувиар буурч 16591.67 нэгжид хүрсэн бол зах зээлийн үнэлгээ 2,427,063,615,966.82 төгрөг боллоо. Арилжааны дэлгэрэнгүй мэдээллийг Энд дарж үзнэ үү. МОНГОЛЫН ХӨРӨНГИЙН БИРЖ",Шар мэдээ
"Сонгуулийн хуулийн дагуу улс төрийн намууд 2020 сонгуульд оролцох эсэхээ дөрөвдүгээр сарын 25-ны өдрөөс өмнө мэдэгдэх хуультай. Үүний дагуу өнөөдөр буюу дөрөвдүгээр сарын 22-нд Эх Орончдын Нэгдсэн нам, Эрх Чөлөөг Хэрэгжүүлэгч нам, Их Эв нам, Зон Олны нам болон Дэлхийн Монголчууд нам Монгол Улсын Үндсэн хууль, УИХ-ын сонгуулийн тухай хууль болон холбогдох бусад хууль тогтоомжийг дагаж мөрдөхөө илэрхийлэн, сонгуульд оролцох тухай хүсэлтээ холбогдох баримт бичгийн хамт хүлээлгэн өгчээ. СЕХ энэ удаагийн ээлжит сонгуульд оролцох хүсэлтээ гаргаж буй нам, эвслээс баримт бичгийг нь хүлээн авахдаа олон хүний бөөгнөрөл үүсгэхгүйн тулд тодорхой хуваарь гаргасан бөгөөд нам, эвсэл тус бүрээс хоёроос илүүгүй төлөөлөл очиж, ирж баримт бичгээ хүлээлгэн өгөх, СЕХ-ны байранд нэвтрэхээс өмнө асуумж бөглөх, ариутгал, халдвар хамгааллын тодорхой дэглэм баримтлах талаар нам, эвслийн ажилтнуудад урьдчилан мэдэгдсэн байна. Хугацаа дуусах хүртэл СЕХ-нд намууд оролцох хүсэлтээ өгөх юм. Ш.ОЧ",Шар мэдээ
"Дэлхийд алдартай Японы уран бүтээлч Яаёой Кусама өнөөдөр/2020.04.22/ коронавирус цар тахлын эсрэг дуу хоолойгоо өргөж, өөрийн зохиосон шүлгийг уншжээ. Тэрбээр “Өнөөдөр, цар тахал дэлхийг нөмөрсөн энэ үед би өөрийн үгийг хэлэхийг хүслээ” хэмээжээ. Шүлэг ерөнхийдөө коронавирусийг бид итгэл найдвар, хичээл зүтгэлээрээ ялж чадна гэсэн утгатай аж. Бүтээл, загвартаа маш их цэг ашигладгаасаа болоод цэгэнд дуртай гэдгээрээ алдаршсан 91 настай тэрбээр шүлгээрээ коронавируст алга болохыг тушааж, тэмцэх цаг боллоо хэмээн хүмүүсийг уриалж, тэмцэж буй бүх хүнд талархал дэвшүүллээ. “Хонгилийн үзүүрээс гялбах гэрэл яасан хол вэ? Хүн биднийхээ замыг гэрэлтүүлэх нь чухам хэзээ вэ? Удаанаас удаан хүлээсэн сансрын хурц гэрэл минь Тодоос тод асаач гэж би сөгдөн гуйя Асваас чинь бид харанхуй дундаас өөрсдийгөө олоод Олбоос минь огторгуйд төөрсөн түмэн залбирлыг минь бурхад сонсоод Үлдэж хоцорсон олон түмний хайр сэтгэл, түүх нэг бүрийн үзүүр дээрээс Итгэл сэтгэлийн дууллыг олж авахсан Түүхийн хуудсанд толбо болон үлдэх энэ л түнэр харанхуйгаас Хурц гялбааг ирээдүйн зүг тусгах цаг иржээ Гайхалтай тэр л дууллаа хамтдаа дуулан дуулцгаая Тэгээд явцгаая Дэлхийн түмэн үрсийн хичээл зүтгэлээр зэвсэглээд, мөрөөдөл хайраар жигүүрлээд Даван туулъя, ялан дийлье, энх тайвныг тунхаглая Хайраар нэгдсэн хүмүүн бид чадах нь чухам гарцаагүй еэ Аз жаргалгүй өдрүүд дуусч, ард нь гарах нь мөдхөн биз ээ Харин бидний замыг таглан буй COVID-19 сонсогтүн! Хорвоо дэлхийгээс оргүй арилахыг бид тушааж байна! Бид тэмцэнэ Бид тэр аймшигт мангастай тэмцэнэ Хорвоо дэлхийн иргэд босох цаг ирлээ Хэдийн тулалдаж буй баатрууддаа итгэл илгээе Урлагийн ертөнцийн хувьсгалч Яаёой Кусамагаас” гэжээ  Эх сурвалж: CNN.COM",Шар мэдээ
"Үндсэн хуулийн цэцийн өнөөдөр /2020-4-22/-ийн Дунд суудлын хуралдаанаар Монгол Улсын Их Хурлын сонгуулийн тухай хуулийн холбогдох заалт  Үндсэн хууль зөрчсөн эсэх маргааныг хянан хэлэлцлээ. Хуралдааны явцад ижил маргааныг хянан шийдвэрлэсэн Үндсэн хуулийн цэцийн 1993 оны 04 дүгээр дүгнэлт, 1996 оны 02 дугаар тогтоол, 2007 оны 11 дүгээр дүгнэлт, 2012 оны 26 дугаар магадлал нь хүчин төгөлдөр хэвээр байна гэж үзээд нэр бүхий иргэдийн мэдээллийн дагуу үүсгэсэн Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Үндсэн хуулийн зарим заалтыг зөрчсөн эсэх маргааныг хянан шийдвэрлэх ажиллагааг  магадлал гаргаж хэрэгсэхгүй болгов. Мөн хуралдаанаас Монгол Улсын Их Хурлын сонгуулийн тухай хуулийн 6 дугаар зүйлийн 6.1 дэх хэсгийн “Энэ хуульд заасны дагуу сонгууль товлон зарлахаас өмнө …” гэсэн заалт, мөн хуулийн 28 дугаар зүйлийн 28.3.1 дэх заалтын “Энэ хуульд заасны дагуу нам, эвсэл сонгуульд оролцохоо илэрхийлэх хугацаанаас өмнө …” гэсэн заалт нь Үндсэн хуулийн холбогдох заалтыг зөрчсөн эсэхийг хянан хэлэлцээд   Үндсэн хуулийн Арван зургадугаар зүйлийн 9 дэх заалт болон Арван есдүгээр зүйлийн 1 дэх хэсгийн холбогдох заалтыг тус тус зөрчсөн болохыг тогтоож, түдгэлзүүлэхээр шийдвэрлэлээ хэмээн Үндсэн хуулийн Цэцийн хэвлэлийн албанаас мэдээллээ.",Шар мэдээ
"Бээжингийн амьтны хүрээлэнд нэгэн Бенгалийн цагаан бар зогсолтгүй тойрон алхсаар байгаа сэтгэл өвдөм бичлэг цахим орчинд таржээ. Тэрхүү бичлэг дээр Бенгалийн цагаан бар жижигхэн талбайд тойрон алхсаар байгаа нь, алхсаар байгаад жим үүсгэсэн нь харагдана. Харин Бээжингийн амьтны хүрээлэнгийн зүгээс ажилчид барын хачин байгааг анзаарч гуравдугаар сарын сүүлээр түүнийг сэтгэл заслын эмчилгээнд оруулсан гэх тайлбар өгчээ. Бичлэгийг 10 сая гаруй хүн үзэж “Түүнд хангалттай орон зай алга, тэр маш их стресстсэн харагдаж байна” гэх мэт сэтгэгдлүүд үлдээсэн байна. Тэр хүмүүст Бээжингийн амьтны хүрээлэн өнгөрсөн долоо хоногт “Энэ бичлэг сүүлийн үеийн бичлэг биш. Бид түүнийг гуравдугаар сарын сүүлээр эмчилгээнд хамруулсан. Амьтны хүрээлэнд удаан байсан амьтан иймэрхүү зан авир гаргах тохиолдол байдаг. Бид түүнд туслахаар сэтгэл заслын эмчилгээ хийсэн. Бас олон сургалт хийсэн. Мөн түүнд хангалттай хоол бас тоглоом авч өгсөн” хэмээн хариулсан байна.  Эх сурвалж: DAILYMAIL.CO.UK",Шар мэдээ
"Коронавируст халдвараас урьдчилан сэргийлэх үйл ажиллагаанд дэмжлэг үзүүлэх зорилгоор аж ахуйн нэгж, байгууллага, иргэдээс Улсын онцгой комисст хандив ирүүлсээр байна. Тухайлбал, өнөөдөр Монголын Мусульманы нийгэмлэгүүдийн холбооноос таван сая төгрөг, таван мянган ширхэг амны хаалтыг Улсын Онцгой комисст хандивлалаа. Тус холбоонд 45 сүм хийд харьяалагддаг байна. Үүний 30 нь Баян-Өлгий аймагт байршдаг байна. Өнөөдөр мөн Монгол Улс дахь БНХАУ-аас хөрөнгө оруулагчдын Зун-Хуа нийгэмлэгээс Улсын Онцгой комисст 70 сая төгрөгийн үнэ бүхий эмнэлэгийн зориулалттай хувцас хэрэглэлийг хандивлалаа. Үүнд, эмнэлэгийн хэрэгсэлүүд болох N95 маск, мэс заслын нэг удаагийн маск, энгийн нэг удаагийн маск, мэс заслын халад, эмнэлгийн нэг удаагийн бээлий зэрэг багтсан байна. Зун-Хуа нийгэмлэгийн 200 гаруй гишүүн компаниуд хөдөө аж ахуй, газар тариалан, уул уурхай, барилгын материал, үйлчилгээ гэсэн таван салбар чиглэлээр үйл ажиллагаа явуулдаг байна. Монгол Улсын Шадар сайд Ө.Энхтүвшин хандивын аянд нэгдсэн аж ахуйн нэгж, байгууллагуудад хандан чин сэтгэлийн талархал илэрхийллээ гэж Монгол Улсын Шадар сайдын Ажлын албанаас мэдээллээ.    ЭХ СУРВАЛЖ: ЗГ",Шар мэдээ
"Дэлхий нийтэд тархаад буй Коронавирусийн халдвар өнөөдрийн байдлаар Монгол улсад 34 дэх тохиолдол бүртгэгдээд байна. Үүнтэй холбогдуулан Хан-Уул дүүргийн онцгой комисс 21 хороодын Засаг дарга нартай цахим хурлыг өнөөдөр /2020.04.22/ 11.00 цагт зохион байгууллаа.  Дүүргийн Цагдаагийн газар, Эрүүл мэндийн төв  Онцгой байдлын хэлтсээс хийгдэж байгаа болон цаашид авч хэрэгжүүлэх ажлын талаар хэлэлцлээ.  Хурлын дараа Хан-Уул дүүргийн Засаг дарга бөгөөд Онцгой комиссын дарга Ж.Алдаржавхлан Улсын онцгой комиссын 2020 оны “Зорчигч тээврийн хөдөлгөөнийг хэсэгчлэн түр зогсоох тухай"" 10 дугаар тогтоол, Нийслэлийн засаг даргын “Нийслэлээс гарах, орох хөдөлгөөнийг түр зогсоох тухай” А/560 дугаар захирамжийг хэрэгжүүлэх ажлын хүрээнд хяналтын цэгүүдийн орох, гарах хөдөлгөөний мэдээ мэдээллийг нэгтгэн танилцуулах, сүүлийн үед иргэд тайвширч амны хаалтаас  татгалзах болсонтой холбогдуулан олон нийтийн цагдаа буюу хэсгийн ахлагч нарын иргэдэд тавих шаардлагыг эрчимжүүлэх, олон хүн цуглуулахгүй байх, хараа хяналтыг сайжруулах, хийгдсэн ажлыг баримтжуулан ажиллах үүрэг чиглэл өглөө. ЭХ СУРВАЛЖ: ХУД",Шар мэдээ
" COVID-19, амны хаалт Коронавируст (COVID-19) халдвараас сэргийлье!!!Яагаад заавал амны хаалт зүүх хэрэгтэй вэ? Posted by Нийгмийн эрүүл мэндийн үндэсний төв on Tuesday, April 21, 2020",Шар мэдээ
"Нийслэлийн Баянзүрх дүүргийн Засаг даргын Тамгын газраас мал амьтны гоц халдварт шүлхий өвчинтэй тэмцэх, урьдчилан сэргийлэх арга хэмжээг шат дараатай авч байгаа билээ. Тодруулбал, дүүргийн Засаг даргын  А/128 тоот захирамжийн хэрэгжилтийг хангах ажлын хүрээнд  дүүргийн 11, 20 дугаар хорооны мал бүхий 771 өрхийн нийт 41.309 толгой мал, амьтанд шүлхий өвчнөөс урьдчилан сэргийлэх вакцин хийсэн байна. Мөн энэ үеэр мал бүхий зарим айл өрхөөр орж малчны өрхийн дэвтэр, малчны тамга тэмдэг болон шүлхий өвчнөөс урьдчилан сэргийлэх вакцин таригдсан эсэхэд хяналт тавьж ажилласан байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ.",Шар мэдээ
"Баянзүрх дүүргийн Засаг даргын Тамгын газраас шинэ төрлийн коронавирус буюу ‘’КОВИД-19’’-ийн халдварын тархалтаас урьдчилан сэргийлэх, иргэдийг эрүүл аюулгүй орчинд амьдрах нөхцөлөөр хангах зорилтын хүрээнд дүүргийн хэмжээнд нэн шаардлагатай айл өрхүүдийн нүхэн жорлонг ариутгах ажлыг эхлүүлсэн. Эхний ээлжинд 16.831 өрхийн нүхэн жорлонг ариутгахаар төлөвлөж ажилдаа орсон бөгөөд өнөөдрийн байдлаар ажлын явц 76 хувьтай байна хэмээн Баянзүрх дүүргийн ЗДТГ-ын Хэвлэл мэдээллийн албанаас мэдээллээ. ",Шар мэдээ
"Монгол Улсын Ерөнхийлөгч Х.Баттулга үндэсний үйлдвэрлэгч “Exclusive” компанийн үйлдвэрлэж буй “exMed” брэндийн 5,000 ширхэг вируснаас хамгаалах тусгай зориулалтын хувцсыг худалдан авч, Улсын Онцгой комисст хандивлалаа. Хандивын хамгаалах хувцсыг Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын дарга Ө.Энхтүвшинд өнөөдөр гардууллаа.  “Монгол Улсын Ерөнхийлөгч Х.Баттулга цар тахлын халдварыг тогтоон барих, тархалтаас сэргийлэх, голомтод ажиллаж буй эмч, мэргэжилтнүүд, албан хаагчдад зайлшгүй хэрэгтэй 5,000 ширхэг хамгаалах хувцсыг хувиасаа хандивлаж байгааг дуулгахад таатай байна. Энэхүү хандив Улсын Онцгой комисс, Эрүүл мэндийн яам болон бусад байгууллагуудын үйл ажиллагаанд нэмэр болно гэж итгэж байна. Эдгээр хамгаалах хувцсыг дотоодын үйлдвэрлэгч “Exclusive” компани олон улсын стандартад нийцүүлэн үйлдвэрлэж байна. Тус компани өдөрт 1,200 ширхэг хувцсыг үйлдвэрлэх хүчин чадалтай. Цаашдаа олон улсын зах зээлд гаргах зорилготой бөгөөд тус компанийн бүтээгдэхүүнийг Польш улсын компаниас худалдаж авах санал ирүүлсэн тухай надад танилцуулсан. Нэг талаасаа өнөөгийн эдийн засгийн хямралтай үед баяртай мэдээ гэж ойлгож байгаа. Монголчууд бид өөрсдийн нөөц бололцоогоо ашиглан аюулгүйн хувцас үйлдвэрлэх боломж байна гэдгийг харуулж, хичээж ажиллаж байгаа тус компанийханд талархал илэрхийлж байна. Монгол Улсын Ерөнхийлөгчийн зүгээс энэ нөхцөлд ажиллаж байгаа эмч, эмнэлгийн ажилчид, Улсын Онцгой комиссын нийт албан хаагчид энэ бүхний ард гарч, даван туулна гэдэгт бүрэн итгэлтэй байгаа” гэлээ. Улсын Онцгой комиссын дарга, Шадар сайд Ө.Энхтүвшин Монгол Улсын Ерөнхийлөгчийн зүгээс өндөр эрсдэлтэй нөхцөл байдалд ажиллаж байгаа төрийн албан хаагчид, эмнэлэг, онцгой байдал, мэргэжлийн хяналтын мэргэжилтнүүдэд маш их хэрэгтэй байгаа хамгаалах хувцсыг хандивласанд талархаж байгаагаа илэрхийллээ. Монгол Улсын Ерөнхийлөгчийн Тамгын газрын дарга Ө.Шижир Улсын Онцгой комиссын удирдлага дор цар тахлын голомтод ажиллаж буй нийт албан хаагчид, эмч, сувилагчид, мэргэжилтнүүдэд ажлын амжилт хүслээ.  Цар тахлын хэмжээнд хүрээд буй коронавируст халдвараар (COVID-2019) өнөөдрийн байдлаар дэлхий даяар 2.5 сая гаруй хүн өвчилж, Монгол Улсад 35 тохиолдол бүртгэгдсэн. Гаднаас зөөвөрлөгдөн орж ирсэн дээрх тохиолдлуудыг Халдварт өвчин судлалын үндэсний төвд /ХӨСҮТ/ эмчилж, 8 хүн эдгэрсэн билээ. Манай улсад 4 дүгээр сарын 22-ны байдлаар тусгаарлан ажиглах байранд 1,222 иргэн байгаа бөгөөд эдгээр байруудад 201 эмч, эмнэлгийн мэргэжилтэн, үйлчилгээний ажилтан иргэдтэйгээ хамт тусгаарлагдан ажиллаж байна. Түүнчлэн Гамшгаас хамгаалах өндөржүүлсэн бэлэн байдлын зэрэгт шилжүүлсэнтэй холбогдуулан орон даяар 2,000 гаруй албан хаагч, эмч, сувилагч, мэргэжилтэн Улсын Онцгой комиссын Шуурхай штабын удирдлага дор ажиллаж байна. Монгол Улсын Засгийн газрын 2020 оны 30 дугаар тогтоолын дагуу эмнэлгийн тусламж үйлчилгээнд хэрэглэх эм, эмнэлгийн хэрэгсэл, эрүүл мэндийн ажилчдыг хамгаалах хувийн хамгаалах хэрэгсэл, оношлуур, ариутгал халдваргүйжүүлэлтийн бодисыг Засгийн газрын нөөц хөрөнгөөр худалдан аваад байгаа юм. Худалдан авсан хувийн хамгаалах хэрэгслийн нөөцийн 50 хувийг Халдварт өвчин судлалын үндэсний төвд олгож, үүнээс тусгаарлах байр, тандалт судалгаа, лаборатори, халдварын голомтод ажиллаж байгаа эмнэлгийн ажилчдыг хангаж байна. Үлдсэн 50 хувиас 20 хувийг аюулгүйн нөөцөд авч, 30 хувийг эрүүл мэндийн байгууллагуудад олгосон байна. Одоогоор Халдварт өвчин судлалын үндэсний төвд олгосон нөөцийн 25 орчим хувийг зарцуулаад байна. ЭХ СУРВАЛЖ: PRESIDENT.MN",Шар мэдээ
"Нийслэлийн Эрүүл мэндийн газраас Монголын хувийн хэвшлийн эрүүл мэндийн байгууллагын нэгдсэн холбоо, ХӨСҮТ-тэй хамтран коронавируст халдвараас урьдчилан сэргийлэх, бэлэн байдлыг хангах, хариу арга хэмжээний үзүүлэх сургалтыг зохион байгууллаа. “Халиун толгой”, “Мөнгөн гүүр” эмнэлэгт зохион байгуулагдсан тус үзүүлэх сургалтанд хувийн хэвшлийн амбулаторийн болон хэвтүүлэн эмчлэх тусламж, үйлчилгээ үзүүлж буй 40 эрүүл мэндийн байгууллагын эмч, эмнэлгийн мэргэжилтэн оролцсон юм. Энэ хүрээнд коронавируст “Ковид-19” халдвараас урьдчилан сэргийлэх, бэлэн байдлыг хангах, хариу арга хэмжээний үйл ажиллагаанд мөрдөх тушаал, шийдвэр, заавар, түр зөвлөмжүүдийг танилцуулж, авч хэрэгжүүлэх чиглэлээр мэргэжил арга зүйн зөвлөгөө өглөө. Мөн энэхүү сургалтыг цаашид өртөөчилсөн дадлага, сургалт байдлаар зохион байгуулж, эрүүл мэндийн байгууллагууд туршлага солилцох боломжтой бөгөөд халдварын сэжигтэй тохиолдлыг илрүүлэх, урьдчилан сэргийлэх ажлыг видео хичээл болгон эмнэлгүүдэд тараах юм байна. НИЙСЛЭЛИЙН ЭРҮҮЛ МЭНДИЙН ГАЗАР",Шар мэдээ
"Нийслэлийн Засаг дарга бөгөөд Улаанбаатар хотын Захирагчийн 2016-2020 оны үйл ажиллагааны хөтөлбөрт нэг  хүнд  ногдох  ногоон байгууламжийн хэмжээг нэмэгдүүлэх, хотын тоосжилтыг бууруулах зорилгоор гудамж талбайг зүлэгжүүлэхээр тусгасан билээ. Энэ хүрээнд хотын Захирагч С.Амарсайхан иргэдийн ажиллаж амьдрах орчин нөхцлийг сайжруулахын тулд ногоон байгууламжийн хэмжээг нэмэгдүүлж шинээр байгуулах,  сул шороо хөрс ихтэй газруудыг зүлэгжүүлж ногоон байгууламж бүхий газруудын арчлалт хамгаалалтыг эрчимжүүлэх үүргийг Улаанбаатар хотын Захирагчийн ажлын албанд өгсөн юм.  Улаанбаатар хотын Захирагчийн ажлын албанаас нийслэлийн хэмжээнд сул шороо ихтэй зүлэгжүүлэлт, иж бүрэн ногоон байгууламж, ойн төгөл хийх шаардлагатай 157 байршлыг тогтоож ногоон байгууламж хийж буй. Энэ жилийн хувьд нийслэлд нийт 122 га талбайд ногоон байгууламж, 13 байршилд ойн төгөл шинээр хийгдэж байгаа талаар Улаанбаатар хотын ЗАА-ын Ногоон байгууламжийн бодлогын асуудал хариуцсан мэргэжилтэн Д.Сүхбат хэллээ. Тэрбээр “Нийслэлийн Засаг даргын өгсөн үүргийн дагуу Улаанбаатар хотод ногоон байгууламжийн тоог нэмэгдүүлэхээр ажиллаж байна. Сул шороо ихтэй явган хүний зам дагасан байршлуудад болон орон сууцны хороолол дунд ойн төгөл хийгдэнэ” гэв.  Нийслэлийн хэмжээнд ногоон байгууламжийг нэмэгдүүлэх хүрээнд одоогийн байдлаар Бээжингийн гудамж буюу БНХАУ-ын Элчин сайдын яам болон  БНЭУ-ын Элчин сайдын яамны урд талбай, Монгол Улсын Консерватори /Хөгжим бүжгийн коллеж/-ийн урд, зүүн талбай дагуу нийт 66ш том оврын нарс мод, 113ш гацуур мод тарьж 1200ш боролзгоноор 376урт метрийн   ургамалан хашлага үүсгэж түүнийгээ троссон хашлагаар хамгаалж хийж гүйцэтгэсэн байна. Мөн дээрх байршлуудад тэхийн шээг, голт бор, монос, нохойн хошуу зэрэг 105ш гоёлын мод бутыг  тарьж 900м.кв талбайг зүлэгжүүлэхээр төлөвлөжээ. Мөн Долоон буудал буюу Чингэлтэйн гудамжны зам дагуу 920ш улиас модыг суулгаж зүлэгжүүлэх бөгөөд Ногоон нүдэн нуурын гудамж Тасганы овоо болон Ард аюушийн өргөн чөлөөнд бортоготой гацуур мод, том оврын нарс зэргийг суулгаж тохижуулж эхэлжээ.  НЗДТГ-ын Хэвлэл мэдээлэлтэй харилцах хэлтэс",Шар мэдээ
"Монгол Улсын салбар бүрт шинэчлэл хийж хөгжил дэвшлийг авчрах, дундаж давхрагын орлогыг нэмэгдүүлэх үндсэн чиглэл бүхий мөрийн хөтөлбөрийг Үндэсний Аудитын газраас хуульд нийцсэн гэж дүгнэлт гаргалаа. Уг дүгнэлтийг өнөөдөр Ардчилсан намын ерөнхий нарийн бичгийн дарга Ц.Баатархүү, Хэрэг эрхлэх газрын даргын үүрэг гүйцэтгэгч Б.Баттулга, Хуулийн хэлтсийн дарга Н.Ариунболд нарт Үндэсний Аудитын газраас хүлээлгэн өгсөн юм. “Өрхийн хөгжлийг дэмжих өсөлтийн бодлого” мөрийн хөтөлбөр нь нийслэл Улаанбаатар хот цаашлаад хөдөө орон нутагт хөгжил дэвшил авчрах хөтөлбөр гэдгийг намын ерөнхий нарийн бичгийн дарга Ц.Баатархүү онцоллоо. Харин үндэсний аудитын газраас Ардчилсан намын мөрийн хөтөлбөрийг Монгол Улсын ямар нэг хууль тогтоомжийг зөрчсөн заалт байхгүй гэдгийг дүгнэлтээ онцолжээ. Эх сурвалж: АРДЧИЛСАН НАМ",Шар мэдээ
"Хятадын эрдэмтэд Европ, Америкийн зүүн эргээр тархсан коронавирус олон удаа мутацид орж анхныхаасаа хэд дахин аюултай болсныг анхааруулж байна. Тэд хэдэн арван өөр мутациудыг илрүүлсэн бөгөөд тэдгээр нь анхныхаасаа хэд дахин хурдтайгаар тээгчийнхээ биеийн эсүүдийг устгадаг аж. БНХАУ-ын Жөжиан их сургуулийн профессөр Ли Ланжуанаар ахлуулсан эрдэмтдийн багийнхны тайлбарлаж буйгаар хүн төрөлхтөн коронавирусийн хувьсах чадварыг хэтэрхий дутуу үнэлжээ. Тэд Ханжөү хотод хийсэн судалгааныхаа үр дүнд 11 өвчтөнөөс 33 өөр мутациудыг илрүүлсэн байна. Судлаачдын хэлж буйгаар бол тэдний илрүүлсэн мутациудын 60-аас илүү хувь нь цоо шинэ мутаци гэнэ. Хамгийн ихээр санаа зовоосон зүйл нь коронавирус хувьсах тусмаа шинэ мутациуд нь улам үхлийн аюултай болсоор байгаа аж. Тэдний олж мэдсэнчлэн одоогоор мэдэгдээд байгаа хамгийн аюултай мутаци л гэхэд анхныхаасаа 270 дахин их ачаалал үүсгэдэг болсон байна. “Ердөө 11 өвчтөнөөс шинжилгээ авч, судалж үзэхэд ийм үр дүн гарч байна. Харин дэлхий дээр 1.6 сая гаруй өвчтөн эмчилгээ хийлгэж байна. Бидэнтэй ижил судалгаа хийж байгаа эрдэмтэд тасралтгүй шинэ мутациуд илрүүлсээр байгаа” хэмээн судалгааны багийнхан ярьжээ. Вирусийн ачаалал гэж тодорхой хэмжээний биеийн шингэн, ялангуяа цусны сийвэнд тухайн вирус хэд байгааг хэлдэг гэнэ. Цаашлаад энэ нь эмгэг үүсгэгч биеэр хэр түргэн тарж, эсүүдийг устгах чадвартайг тодорхойлдог аж. Харамсалтай нь Хятад эрдэмтдийн илрүүлсэн тэрхүү 270 дахин хөнөөлт мутаци Итали, Испани дахь өвчтөнүүдийн биеэс илэрч байгаа вирустай маш ойролцоо байгаа гэнэ. Мөн АНУ-д Нью Йорк болон баруун эргүүдээр бүртгэгдсэн тохиолдлууд Европоос орж ирээд тарсан мутациуд байгаа бол зүүн эрэг дагуух мужуудад Хятадаас очиж тарсан коронавирус их бий гэнэ. Хэдий тийм ч чадал багатай вирус ч өндөр аюул дагуулж болохыг эрдэмтэд анхааруулжээ. Хамгийн чухал нь коронавирус ингэж их хувьсах нь вакцин бүтээх ажлыг нурааж болзошгүй юм. Нэг төрлийн вакцин бүх төрлийн мутацийг эсэргүүцэж чадахгүй байж магадгүй гэнэ. Эх сурвалж: RT.COM",Шар мэдээ
"Засгийн газрын ээлжит хуралдаан 2020 оны 04 дүгээр сарын 22-ны өдөр болж дараах асуудлыг хэлэлцэн шийдвэрлэв Эдийн засаг нийгмийг 2021 онд хөгжүүлэх үндсэн чиглэлийн төслийг өргөн барина “Монгол Улсын эдийн засаг, нийгмийг 2021 онд хөгжүүлэх үндсэн чиглэл”-ийн төслийг хэлэлцээд УИХ-д өргөн мэдүүлэхээр тогтов. Төсөлд Макро эдийн засгийн бодлого, Эдийн засгийн өсөлтийг дэмжих салбаруудын бодлого, Бүс нутаг, хөдөөгийн хөгжил, байгаль орчны бодлого, Хүний хөгжлийг дэмжих нийгмийн бодлого, Засаглал эрхзүйн шинэчлэл, гадаад бодлого, Батлан хамгаалах салбарын бодлого гэсэн таван бүлэгтэй, 18 зорилтын хүрээнд 103 арга хэмжээг хэрэгжүүлэхээр тусгажээ. Зорилт бүрийн шалгуур үзүүлэлт, хүрэх түвшин, шаардагдах санхүүжилт, хөрөнгийн эх үүсвэр, урт болон дунд хугацааны хөтөлбөр, бодлогын баримт бичгүүдтэй уялдсан байдал, хариуцан хэрэгжүүлэх байгууллагыг тодорхой заажээ. ХХААХҮ-ийн салбарын хууль, эрхзүйн орчныг сайжруулж хүн амыг эрүүл, аюулгүй хүнсний бүтээгдэхүүнээр хангаж, жижиг дунд үйлдвэрлэлийг бодлогоор дэмжинэ. Цахилгаан станцуудыг өргөтгөн шинэчилж, хүчин чадлыг нэмэгдүүлж, эрчим хүчний салбарын тасралтгүй найдвартай ажиллагааг хангана. Иргэдийн эрүүл аюулгүй орчинд амьдрах нөхцлийг бүрдүүлнэ. Боловсрол соёл, урлаг, спортын салбарын хөгжлийг дэмжиж, томоохон бүтээн байгуулалтуудыг хийж, хөрөнгө оруулалтыг нэмэгдүүлнэ. Энэчлэн төсөлд тусгагдсан 103 арга хэмжээний хүрээнд нийт 10,3 их наяд төгрөгийн санхүүжилт шаардагдана хэмжээн тооцоолсон байна. Мөн энэ өдөр Монгол Улсын нэгдсэн төсвийн 2021 оны төсвийн хүрээний мэдэгдэл, 2022-2023 оны төсвийн төсөөллийн тухай хуулийн төслийг хэлэлцэн дэмжиж, УИХ-д өргөн мэдүүлэхээр тогтов. Цагдаагийн байгууллагыг 2020-2024 онд хөгжүүлэх хөтөлбөрийг батлав “Цагдаагийн байгууллагын хөгжлийн хөтөлбөр 2014-2019” дууссантай холбогдуулан Монгол Улсын Засгийн газрын 2016-2020 оны үйл ажиллагааны хөтөлбөрийн зорилтод уялдуулан “Цагдаагийн байгууллагыг 2020-2024 онд хөгжүүлэх хөтөлбөр”-ийг баталж,  Үндэсний хөтөлбөрийн жагсаалтад нэмэв. Цагдаагийн байгууллагыг хөгжүүлэх хөтөлбөрийн хүрээнд олон төсөл, арга хэмжээг хэрэгжүүлж үр дүнд хүрсээр байна. Гэмт хэргийн хяналтын цогц системийг нэвтрүүлж, телекамер дэд хөтөлбөрийг хэрэгжүүлсэн нь гэмт хэрэг илрүүлэлтийг нэмэгдүүлсэн. Цагдаагийн албан хаагчдын харилцааны соёлыг дээшлүүлэх, байгууллагын үйл ажиллагааг бүхэлд нь цахимжуулах, боловсронгуй болгох аяныг өрнүүлсэн. Албан хаагчид, ажилтнуудын нийгмийн баталгааг хангах, эрүүл мэндийг хамгаалах, орон сууцжуулах хөтөлбөрийг тус тус хэрэгжүүлсэн аж. Иймд цагдаагийн байгууллагыг хөгжүүлэх чиглэлд нэгдсэн төлөвлөгөөний дагуу хөтөлбөрийг үргэлжлүүлэн хэрэгжүүлэх нь өгөөжтэй хэмээн үзжээ. Мөн 2018 оны байдлаар жилд дунджаар 16 ба түүнээс дээш насны 10.000 хүнд 169 гэмт хэрэг, дэлхийн улс орнуудын 100.000 хүн тутамд харьцуулан тооцоолох аргаар тооцоход жилд дунджаар 16 ба түүнээс дээш насны 100.000 хүнд 1686 гэмт хэрэг ногдож байна. Энэ нь хүн ам багатай манай улсын хувьд гэмт хэргийн гаралт өндөр байгааг харуулж байгаа аж. Жилд дунджаар 31.000 гаруй гэмт хэрэг бүртгэгдэж, иргэд аж ахуйн  нэгжид 184.8 тэрбум төгрөгийн эд материалын хохирол учирч 900 гаруй хүн нас барж, 10351 хүн эрүүл мэндээрээ хохирчээ. Эдгээр асуудлыг цагдаагийн байгууллага 90 гаруй хуулийн 180 орчим хэм хэмжээний хэрэгжилтийн хүрээнд иргэд олон нийтэд хууль сахиулах үүргийг гүйцэтгэн ажиллаж байгаа ч дээрхи тоон үзүүлэлтүүд өсөх хандлага ажиглагдсаар байгаа аж. Цаашид хуулиар хүлээсэн үүргээ хэрэгжүүлж ажиллахад техник технологийн хувьд хоцрогдсон, үйл ажжиллагааны арга боловсронгуй болоогүй, алба хаагчдын ажлын ачаалал их, төсөв хөрөнгийн хүрэлцээ дутмаг зэргээс шаардлагын түвшинд хүрч ажиллаж чадахгүй байна хэмээн үзэж байгаа аж. Иймд ЦЕГ, ХСИС-ын хамтарсан ажлын хээсгээс цагдаагийн байгууллагын өнөөгийн үйл ажиллагаанд дүн шинжилгээ явуулж, энэхүү хөтөлбөрийг бусад бодлогын баримт бичигт уялдуулан боловсруулсныг Засгийн газрын гишүүд дэмжин батлав. Хөтөлбөрийн хугацаанд үндсэн таван зорилтыг хэрэгжүүлж, 118,2 тэрбум төгрөг зарцуулах аж гэж Засгийн газрын Хэвлэл мэдээлэлтэй харилцах хэлтсээс мэдээллээ.",Шар мэдээ
"Монголбанкнаас Цагдаагийн ерөнхий газар, арилжааны банкуудтай хамтран хэрэгжүүлсэн “Ятгах тусам нягтал” аяны үргэлжлэл болгон “Нягтлах тусам аюулгүй” аяныг 2020 оны 4 дүгээр сарын 20-ны өдрөөс 06 дугаар сарын 20-ны өдрийг дуустал зохион байгуулахаар боллоо. Энэ удаагийн аяныг хэрэгжүүлэхэд Монголбанк, Цагдаагийн ерөнхий газрын мөрдөн байцаах алба, Хаан банк зэрэг байгууллагууд оролцож, бусад холбогдох байгууллагууд хамт зохион байгуулж байна. Монголбанк нь энэхүү аянд “Олон нийтийн санхүүгийн суурь мэдлэгийг дээшлүүлэх хөтөлбөр” -ийн хүрээнд оролцож байгаа бөгөөд санхүүгийн гэмт хэрэгт өртөхөөс сэргийлсэн мэдлэг мэдээллийг түгээх, энэ төрлийн гэмт хэрэг, зөрчил гаралтыг багасгах зорилготой юм. Иймд  олон нийтийн сүлжээ, цахим орчинд иргэдийг зөв мэдээ мэдээллээр хангаж байх юм.  Тус аяны эхний шат буюу “Ятгах тусам нягтал” аян нь 2020 оны 1 сарын 1-нээс 2 сарын 1 хүртэл хэрэгжих хугацаанд “залилах” гэмт хэрэг улсын хэмжээнд урьд оны мөн үетэй харьцуулахад 15.3 хувь буурсан үр дүнтэй байна. Түүнчлэн иргэдийн мэдлэг, хандлага, залилах гэмт хэргийн гаралтад гарсан өөрчлөлт, өмнө нь зохиогдож байсан нөлөөллийн бусад арга хэмжээний үр дүнгээс үзвэл, залилах гэмт хэрэг 2020 оны 2, 3, 4 дүгээр сард буурах төлөвтэй болжээ. Гэсэн ч иргэдийн эрх зүйн мэдлэгийг дээшлүүлэх, залилах гэмт хэргийн нөхцөл байдал, үйлдлийн арга, хор уршгийг иргэдэд тайлбарлан таниулах, гэмт халдлагад өртөж хохирохгүй байх сэрэмжлүүлэх мэдээ, мэдээлэл, сургалтыг тогтмол өгч байх шаардлагатай тул дахин хоёр дахь шатны аяныг эхлүүлэхээр болоод байна. ЭХ СУРВАЛЖ: МОНГОЛБАНК",Шар мэдээ
"Нийслэлийн Засаг даргын иргэдийн эрүүл аюулгүй орчинд ажиллаж амьдрах эрхийг ханган газар ашиглалтыг сайжруулах, явган хүний зам талбайн хүрэлцээг нэмэгдүүлэх, зөвшөөрөлгүй эзэмшиж буй газруудыг албадан чөлөөлж, тоглоомын талбай бүхий автомашины давхар зогсоол, явган хүний зам, ногоон байгууламж барьж тохижуулах А/513 дугаар захирамжын хүрээнд нийслэлийн Газар зохион байгуулалтын алба газар чөлөөлөх ажил зохион байгуулж байна. Чингэлтэй дүүргийн II хорооны нутаг дэвсгэр, 24 дүгээр сургуулийн баруун талд байрлалтай тоосгон 15 гаражийг өнөөдөр буулгаж, газар чөлөөлөлт хийлээ. Ингэснээр тухайн хэсэгт Чингэлтэй дүүргийн I, II, III хорооны иргэдэд үйлчлэх жишиг өрхийн эмнэлгийн барилга барихаар төлөвлөжээ.  Нийслэлийн Газар зохион байгуулалтын албаны Газар ашиглалт, бүртгэлийн хэлтсийн дарга Д.Бат-Өлзий “2020 онд газрын зөрчил арилгалт, иргэдийн чөлөөтэй зорчих боломж бүрдүүлэх, улсын төсвийн хөрөнгөөр баригдах барилгын газрын нөөц сайжруулах зэрэг олон зорилт бий. Үүний хүрээнд 2020 онд долоон дүүргийн хэмжээнд 150 байршилд 420 объектын зөрчлийг илрүүлэн газар чөлөөлөх төлөвлөгөөтэй. Газар эзэмших зөвшөөрөлгүй объектын эздэд анх баригдаж байхаас нь эхлээд удаа дараа мэдэгдэл хүргүүлсэн. Мэдэгдэл хүргүүлсэн иргэд өөр хүнд зарсан тохиолдол гарсан. Гэхдээ мэдэгдэл хүргүүлснээр иргэд бидэнтэй уулзаж, зөвшилцсөн. Өрхийн эрүүл мэндийн төв барих ажил газар чөлөөсний маргаашнаас эхлэн явагдана” гэв. Чингэлтэй  дүүргийн II хорооны Засаг даргын үүрэг гүйцэтгэгч О.Буянтогтох “Манай хороо 3606 хүн амтай, 983 өрхтэй. I, II, III хорооны иргэд I хорооны харьяа өрхийн эрүүл мэндийн төвөөс эрүүл мэндийн анхан шатны тусламж, үйлчилгээ авч, шинжилгээ өгдөг. Тиймээс манай хороонд жишиг өрхийн эрүүл мэндийн төв барих болсон нь иргэдэд төрийн үйлчилгээ ойртож, эрүүл мэндийн тусламж, үйлчилгээ авах боломж бүрдэх юм” хэмээлээ Энэ онд Чингэлтэй дүүргийн хэмжээнд 30 гаруй байршил дахь зөвшөөрөлгүй гараж барилга, хашааг нурааж, газар чөлөөлөх ажлыг төлөвлөгөөний дагуу зохион байгуулах аж.  Нийслэлийн Газар зохион байгуулалтын албанаас өнгөрсөн онд Нийслэлийн Засаг даргын 2019 оны Газрын зөрчил арилгах талаар авах зарим арга хэмжээний тухай А/322 дугаар захирамжийн хүрээнд 90 байршилд 141 объект чөлөөлжээ. Мөн Газрын зөрчил арилгах, орчны аюулгүй байдлыг хангах зарим арга хэмжээний тухай А/688 дугаар захирамжаар 150 байршилд 170 объект чөлөөлж, 240 байршилд зөрчил арилгуулж, нийт 311 объект чөлөөлсөн байна. Газар чөлөөлөх ажил хийснээр хорооллын дундах авто замын 87 байршилд орц, гарц нээж, нийтийн эзэмшлийн 31 байршлын 4151 м2 газар, явган хүний зам хаагдсан 56 байршилд 10189 м2 талбай чөлөөлж, тохижилтын ажил хийх боломж бүрдэж байна. Нийслэлийн ЗДТГ-ын Хэвлэл мэдээлэлтэй харилцах хэлтэс  ",Шар мэдээ
"Энэ гурван хүн бол АН-ын том улстөрчид. Гэвч, тэд өнөөдөр үзэл бодол, үнэт зүйлээрээ ялгарчээ.  Хотын дарга асан Э.Бат-Үүл твиттертээ өчигдөрхөн ингэж бичсэн бий. АН-ын залуус “жинхэнэ намын дарга” З.Энхболдыг зайлуулах хэрэгтэй! гэж. Өөрөөр хэлбэл, албан ёсны бүртгэл дээрээ С.Эрдэнэ дарга нь болохоос энэ намын дарга нь З.Энхболд гэдгийг Э.Бат-Үүл хэлжээ.  Үнэндээ, хаа явсан газартаа ""жинхэнэ"" дарга  болох том амбиц З.Энхболдод бий.  Ямар сайндаа л, Ерөнхийлөгчийн Тамгын газрын даргаар ажиллаж байхдаа Ерөнхийлөгчөөсөө ""том"" харагдаж,  Монгол Улсын жинхэнэ Төрийн тэргүүн нь хэн бэ гэж ард түмэн асуухад тулж байв. Тураг ядрахаараа уулаа барааддагчлан, Ерөнхийлөгчийн Тамгын газрын даргаасаа “огцорсон” З.Энхболд Ардчилсан намын дарга С.Эрдэнийн ахлах зөвлөхөөр ажиллаад хоёр сар гаруй болж байна.  Төрийн ордноос ""гудамжинд"" гарсныхаа дараахан Тавантолгойн хувьчлалыг эсэргүүцсэн тэрбээр Ерөнхийлөгчөөс сануулга авснаас хойш нам жим болсон нь намын нэр дэвшилт дээр голчлон ажиллаж байгаа бололтой, АН-ын ахмад гишүүн Э.Бат-Үүл “Сонгуулийн нэр дэвшилт, мөн нам эвсэх эсэх зэргийг Энхболд шийдчихэж, намын дээд байгууллагын өмнөөс” гэх жиргээнээс нь харвал. Энэ үнэн бол Ардчилсан нам  ахиад дөрвөн жил гудамжинд лааз өшиглөнө гэсэн үг. З.Энхболдод намаа удирдаж, ялалт байгуулсан түүх байхгүй. Эрх барьж байсан намаа гудамжинд гаргачихаад, өөрөө Төрийн ордонд Ерөнхийлөгчийн тамгыг бариад суусан намтар бол түүнд бий. З.Энхболдоор удирдуулсан Ардчилсан нам УИХ-ын 2016 оны сонгуулиар, 35 суудлаас ердөө есөн кноптой үлдэж, бараг үсгүй арчуулах дөхсөн. Тамга барьсан намын даргын хувиар тэр АН-ын өнгөрсөн сонгуулийн ялагдалд өдгөө ч хариуцлага хүлээх хүн мөн. Даанч, “дайн”-д яагаад ялагдсан шалтгаанаа одоо ч ойлгодоггүй.  Хэрэвзээ, АН пропорциональ тогтолцоогоор сонгууль явуулсан бол өнөөдөр ядаж л ""зөвлөл""-ийн хэмжээнд үйл ажиллагаа явуулахгүй байлаа.  Учир нь, З.Энхболдын зүтгүүлж батлуулсан жижиг тойргийн тогтолцооноос болж АН-ыг дэмжигч олон хүний санал гээгдсэн.  Тэрбээр сонгуульд ялагдсан шалтгаанаа Ардчилсан намын VI их хуралд тайлбарлахдаа ""Магадгүй, манай нам түүхэндээ анх удаа ийм увайгүй, шударга бус нөхцөл байдлын дунд сонгуульд оролцсон байж мэднэ. Цаашдаа ийм байдлыг давтахгүйн тулд тусгаар тогтнол, хөгжил дэвшил, хүний эрх, ардчиллын бэлгэ тэмдэг болсон Ардчилсан Нам тууштай ажиллах нь нийгмийн захиалга болж байна.Дээрх үйлдэл нь тухайн үед баримт нь дэлгэгдээд байсан “МАН-ын албан тушаал наймаалцах 60 тэрбум төгрөгийн төслийн” тухай асуудлаас сонгогчдын анхаарлыг холдуулах гэсэн МАН-ын башир арга байсан юм. МАН “Эрдэнэт үйлдвэрийг Ардчилсан намынхан  сонгуулийн өмнө яаран хувьчилж авлаа” гэдэг гүтгэлэг явуулсан"" гэж дүгнэж байв. Одоо харин Ч.Сайханбилэгээс болж ялагдсан гэж ярьдаг. Өөрийнх нь өнөөдөр хэлж буй үндэслэл нь  “Сонгуулийн өмнөх саруудад рейтинг харьцангуй гайгүй байсан. Аль нэг нам нь УИХ-д 65 суудал авах тийм шинж тэмдэг байгаагүй.Сонгуулийн эцсийн өдөр  “Эрдэнэт”-ийг Худалдаа хөгжлийн банканд өгснөөс болоод бид ялагдсан” гэх тайлбар. Товчхондоо, З.Энхболд улс төрийн хатуу самар мөн боловч сайн удирдагч, лидер байж чадахгүйгээ УИХ-ын 2016 оны сонгуулиар харуулчихсан. Түүний хэт хатуу, хэт яхир зан нь сонгогчдыг төдийгүй намын дэмжигчдээ алдахад хүргэсэн. Тиймээс Ардчилсан намыг С.Эрдэнэ, З.Энхболд хоёр биш АН-ын залуучууд ялуулна гэх Э.Бат-Үүлийн үг үнэн.  Үнэндээ, өнгөрсөн хугацаанд Ерөнхийлөгчийн Тамгын газрын даргаар ажиллаж байхдаа АН-ын үнэт зүйлтэй харшилдах Ерөнхийлөгчийн бодлогыг хамгийн их дэмжиж, АН-ыг хамгийн их харлуулсан хоёр хүний нэг бол З.Энхболд.  Монгол Улсыг ШХАБ-д элсүүлэх, цаазын ялыг сэргээх, Ерөнхийлөгчийн засаглалтай болох Ерөнхийлөгчийн амбицийг сурталчилж явсны хувьд З.Энхболдод АН-ын асуудалд хошуу дүрэх эрх баймааргүй. Өнгөрсөн хоёр жилд З.Энхболд АН-ыг өмөөрч дуугарсан нь цөөн.  Эсрэгээрээ энэ намд нэртэй, зүстэй болгоныг Ерөнхийлөгч Х.Баттулгатай нийлж, харлуулж, гүтгэж, шүүх цагдаагаар айлгаж, ичээлгэж ирсэн. Үнэндээ С.Эрдэнэд АН-ыг ялуулах сонирхол байгаа бол З.Энхболдыг дэргэдээсээ холдуулах өөрт нь болон намд нь хэрэгтэй. Нэр цэвэр залуусаараа өөрийгөө хүрээлүүлж, нэр дэвшилт дээрээ  фракц, бүлэглэлийн бодлогоос ангид байж чадвал С.Эрдэнэ ялж мэднэ.  Өөрөөр хэлбэл,  АН-ын албан ёсны жинхэнэ дарга С.Эрдэнэ өөрөө мөн бол тойрог хуваарилалт, нэр дэвшүүлэлт дээр З.Энхболдын үгээр явах нь ""нөхөж баршгүй"" алдаа болж мэднэ. Учир нь,  АН-ын төдийгүй Монголын ардчиллын хувьд чухал хийгээд хариуцлагатай сонголт ирсэн. МАН-ын залуусыг бодвол АН-ынхан харьцангүй нэр цэвэр. Тэдэнд ЖДҮ идсэн, жаран тэрбумаар төрийн эрхийг авахыг оролдсон гэх нэр, хоч байхгүй.  Тиймээс С.Эрдэнэ Ерөнхийлөгчийн, З.Энхболдын, Шонхорын гэж амбицалгүй, зөв хүмүүсээ нэр дэвшүүлбэл АН есөн кнопынхоо тоог нэмж чадна. Ардын намын хувьд  энэ удаагийн сонгуульд ялна гэдэгтээ итгэл төгс бардам байна, яг л дөрвөн жилийн өмнөх АН шиг. Сонгуулийн хууль болон тойргоо өөрсдийнхөө эрх ашигт нийцүүлээд баталчихсан. Дээр нь цар тахлын хорио цээр эрх баригчдад илүү “гоё” боломж олгож буй. Олон нийтийн арга хэмжээ, жагсаал, цуглаан, эсэргүүцэл илэрхийлэх аргагүй болсон. Ийм хэцүү хүнд нөхцөлд эрх барьж буй Ардын намтай яс үзэхэд С.Эрдэнэ даргын тулах цэг нь З.Энхболд биш залуус нь юм.     Ж.ЭРХЭС",Шар мэдээ
"Э.Оюунболд болон үндэсний бөхийг тойрсон допингийн асуудал дээр нийслэлийн Захиргааны хэргийн анхан шатны шүүхээс мэдээлэл хийлээ. Нийслэл дэх Захиргааны хэргийн Анхан шатны шүүх Олон нийттэй харилцах мэргэжилтэн Ж.Амаржаргал ""Баяр Наадмын зохион байгуулах хорооны 2019 оны аравдугаар сарын 24-ний өдрийн 8-р тогтоол, сэргээшийн маргаан шийдвэрлэсэн Э.Оюунболдод холбогдох хэргийг хэрэгсэхгүй болгох гэсэн нэхэмжлэлийн шаардлага ирүүлсэн. Энэ шаардлагын дагуу шүүх урьдчилсан хэлэлцүүлэг явуулах явцад хариуцагч талаас нэр бүхий Э.Оюулболдод унасан найман бөхийн( Аймгийн арслан Н.Мустафа, Улсын начин Б. Цэдэнсодном, Улсын харцага Д. Анар, Улсын арслан Ц.Содномдорж, Улсын аварга Н.Батсуурь) эрх нь зөрчигдсөн учир тэдгээрийг татан оролцуулах мөн Э.Оюунболдын наадмын галд допингийн эсрэг төвөөс допингийн сурталчилгаа хийсэн эсэхийг тогтоож өгөөч гэсэн хүсэлт ирүүлсэн. Эдгээр хүсэлтийг нь шүүх байгууллага хянан, хэлэлцээд, актын биелэлтийг хэрэг хянан шийдвэрлэх хугацаа дуустал түр түдгэлзүүлэхээр шийдвэрлэсэн. Өөрөөр хэлбэл, Баяр наадмын зохион байгуулах хорооны тогтоолтой холбоотойгоор гаргасан маргааныг түр хойшлуулжээ. Сануулахад, Э.Оюунболдын Үндэсний их баяр наадмыг зохион байгуулах хороонд холбогдуулан гаргасан “Үндэсний их баяр наадмыг зохион байгуулах хорооны 2019 оны 10 дугаар сарын 24-ний өдрийн 08 дугаартай Сэргээшийн шинжилгээний дүнтэй холбогдуулан авах зарим арга хэмжээний тухай тогтоолын Э.Оюунболдод холбогдох хэсгүүдийг хууль бус болохыг тогтоож, хүчингүй болгуулах” шаардлага бүхий нэхэмжлэлийг шүүх хүлээн авч, 2020 оны нэгдүгээр сарын 10-ны өдрийн 128/ШЗ2020/0522 дугаар шүүгчийн захирамжаар захиргааны хэрэг үүсгэсэн байгаа юм.",Шар мэдээ
"Оросын спортын томоохон суваг болох Матч Тв-ийн зүгээс Оросын хөлбөмбөгийн Премьер лигт тоглох боломжтой байсан хөлбөмбөгийн одуудын тухай мэдээлэл гаргажээ. Магадгүй та эдгээр нэрсийг хараад гайхаж болох ч үнэхээр тухайн цаг үедээ хүчтэй яригдаж байсан наймаанууд аж. 2007 онд Динамо Москва багийн эзэн Алексей Федорычев Бразил дасгалжуулагч Луиз Фелипе Сколари болон Португаль жигүүрийн довтлогч Кристиано Роналдо нарыг багтаа элсүүлэх гэж шаргуу ажиллаж байжээ. Тухайн Алексей Федорыйчев багтаа ихээхэн хөрөнгө зарцуулж 35 сая еврогоор Нуно Маниче, Гостиньа, Гиоркус Сейтаридис болон Дерлей хэмээх тоглогчдыг багтаа элсүүлээд байсан аж. Алексей Федорыйчев Советский спорт сонинд өгсөн ярилцлагадаа “Сколари дараа долоо хоногт Орост ирнэ. Одоо тэр Бразилд Оросын виз авах гээд хүлээж байгаа. Тэр Москва болон Динамог илүү мэдэхийг хүссэн. Би түүнд нийслэлээ харуулж, зоогийн газруудаараа гайхуулах болно. Түүнд Динамогийн амьдралыг үзүүлэх болно” хэмээжээ. Харин Кристиано Роналдог багт нь ирэх үү гэсэн асуултанд “Кристиано Роналдо,  Наадах чинь боломжгүй зүйл биш шүү дээ. Үүнд би үнэхээр итгэлтэй байгаа. Би К.Роналдотой ярилцсан.  Тэр надад Динамод тоглоход бэлэн гэдгээ хэлсэн” хэмээн ярьж байжээ. 2014 Спартак Москва багийн ахлах дасгалжуулагч Мурат Якин Швейцарийн Базель багт дасгалжуулж байсан өөрийн гарын шавь болох М.Салахыг Москвад авчрахын тулд бүхний хийнэ гэдгээ мэдэгдэж байжээ. Тэрбээр “ Би Салах болон Фабиан Фрей нарыг багтаа нэгтгэхийг хүсч байна. Би хоёуланг нь сайн мэднэ. Орос улсын санхүүгийн байдал сайнгүй байгаа ч багийн зүгээс хоёр тоглогчийн цалинг өгч чадна гэсэн. Багийн ерөнхийлөгчийн зүгээс ч надад удахгүй эхлэх солилцоо наймааны цонхоор гэнэтийн бэлэг барина гэж мэдэгдсэн. Би түүнтэй Салах болон Фабиан Фрей нарын тухай ярилцсан. Энэ бүхэн болно гэдэгт найдаж байна. Тэгвэл тэр миний зул сарын бэлэг байх болно” хэмээжээ. 2013 онд Зенит багийн спортын албаны дарга асан Константин Сарсаниа амьд ахуй цагтаа Динамо Киев багийн Украин довтлогч Андрей Ярмоленко болон Бориуссиа Дортмунд багийн Роберт Левандовски нарын аль нэгийг нь багтаа элсүүлэхийг Зенит багийн удирдлагуудад санал болгож байжээ. 2014 онд Садио Мане Австрийн Ред Булл Салзбург багт хүчин зүтгэж байхад Спартак Москва баг наймааны бүхий л үе шатыг давж гагцхүү С.Манетай хувийн гэрээгээ л байгуудах дутуу байжээ. Энэ тухай Садио Мане ярихдаа “Салзбургээс Соутхемптон баг руу явах наймааны асуудал хэцүү бас ярвигтай болсон. Та нарт үнэнийг л хэлье. Соутхемптон сайн баг гэхдээ би тийшээ очихыг хүсээгүй. Харин би Бориуссиа Дортмунд багтай нэгдмээр байсан юм. Учир нь Клопп намайг хүссэн. Гэвч Салзбург баг Спартак Москва багтай их мөнгөнөөс болж аль хэдийнэ тохиролцоонд хүрчихсэн. Тэд их мөнгөний төлөө намайг Орос руу зарахыг хүссэн. Дортмунд миний төлөө 12 сая евро гаргахад бэлэн байсан юм. Би Орос руу явахгүй гэж хэлсэн. Миний мөрөөдөл бол дэлхийн шилдэг лигт тоглох” гэсэн хариулт өгч байжээ. 2012 онд Локомотив Москва багийн ахлах дасгалжуулагчаар Славен Билич томилогдож Хорватын шигшээ багт дасгалжуулж байсан тамирчдаа шинэ багтаа элсүүлэхийг хүссэн. Эхний ээлжинд тэрбээр хамгаалагч Ведран Чорлукаг Тоттенхэм Хотспур багаас нэгтгэж дараа нь Лука Модричийн араас хөөцөлдсөн. Славен Билич болон Лука Модрич хоёр зургаан жилийг Хорватын шигшээ багт хамтдаа өнгөрүүлсэн байжээ.",Шар мэдээ
"Улсын онцгой комиссын шийдвэрээр өчигдрөөс хот хоорондын тээврийн хэрэгслийн хөдөлгөөнийг хязгаарласан. Тэгвэл өнөөдрөөс нийслэлийн найман шалган нэвтрүүлэх товчоогоор ачаа тээвэр болон зайлшгүй шалтгаантай иргэдийг Нийслэлийн Онцгой комиссын зөвшөөрлөөр нэвтрүүлж байна. Тээврийн цагдаагийн албаны мэдээлснээр хүндэтгэн үзэх шалтгаантай буюу эмнэлгийн тусламж авах хэрэгтэй, жирэмсэн, хүнд өвчтэй болон ар гэрийн гачигдалтай иргэдэд Нийслэлийн онцгой комиссоос зөвшөөрөл өгч байгаа аж. Ийм шалтгаанаар хэчнээн иргэн  Улаанбаатар хотод өнөөдөр нэвтэрсэн талаарх нэгдсэн дүн гараагүй байгаа аж. Энэ талаарх мэдээллийг маргааш Нийслэлийн онцгой байдлын газраас өгөх юм байна. Б.ЦЭЦЭГ",Шар мэдээ
"“Яаж баяжив” – гэх энэ асуултыг олон хүн надаас асуудаг юм. Нэр нүүрээ нууж нэг, бас нуулгүй нэг асуудаг. Харин нүүр тулсан үед асуух хүн бараг үгүй. “Яаж баяжив” гэж асуух бол байх ёстой асуулт. Тэр тусмаа улс төрд удсан хүнээс. Ялангуяа албан хаагчаас. Ер нь түмний төлөө зүтгэх зорилго тавьсан, тангараг өргөсөн төрийн албан хаагч бүрээс асуух ёстой асуулт. Иймээс би энэ асуултад чин үнэнээсээ нэг бүрчлэн хариулъя. Нэг: Яаж баяжив? “Улс төрд хар залуугаасаа явсан. Улс Төрийн Товчоог тусгай хангамжтай гэж та нар дайрсан. Өөрсдөө баяжлаа.” Яаж баяжив? Иргэд сэтгэгдлээ илэрхийлэх зуур ингэж асуух нь байдаг. Одоо бол ийм боломж арвинтай болжээ. Би юуны өмнө энэ асуултад үнэнийг эрхэмлэн, итгэл үнэмшлийнхээ үүднээс хариулъя. Би Эх орондоо хайртай. Би эрх чөлөөнд дуртай. Бидний Эх орон, эрх чөлөөний дайсан бол авлига, төр түмнээсээ хулгай хийх явдал гэж би боддог. Би авлига, хулгай Монголыг доройтуулна, Монголыг муухай харагдуулна гэж итгэдэг. Иймээс би авлигаас, хулгайгаас ангид байхыг үргэлж эрхэмлэж ирсэн. Улс төр рүү хүн яах гэж ордог вэ? Улс төрд орж байгаа хүний сэдэл чухал гэж боддог. Улс төр рүү би баяжих гэж ороогүй.Улс төрөөс мөнгө олох гэж, улс төрөөс амьдралынхаа дутууг нөхөх гэж ороогүй. Ард түмнийхээ өнийн хүсэл мөрөөдөл болсон эрх чөлөөгөө олоход нь хувь нэмэр болох гэж, олон нийтийн тусын тулд би улс төрийн замыг сонгосон юм. Улс төрд орохоосоо өмнө би өөрийн гэсэн хүмүүжилтэй мэргэжилтэй, ажилтай амьдралтай, тогтсон бодолтой байсан. Түмний төлөө зүтгэх зорилго өвөртлөж, сонгуульт албан тушаалд анх дэвшиж байхдаа хувь хувьсгалаа ялгах зарчмыг хатуу баримталсан. Ардын Их Хурлын депутат, Улсын Бага Хурлын гишүүн хэмээх эрхэм үүрэг хүлээсэн мөчөөсөө би дээрхи зарчмаа ах дүү, амраг садан, ойр тойрныхоо бүх хүмүүст ойлгуулахаас ажлаа эхэлсэн. “Ийм замыг сайн дураараа сонголоо. Түмний итгэл хүлээж ийм ажил албатай боллоо. Надаас Та бүхний хэн ч давуу байдал бүү хүлээ. Бүгдээрээ, дор бүрнээ ажил амьдралдаа эзэн болж явцгаая. Ажил албаныхаа шугамаар Та нарын хэнд ч бусдаас илүү харж тусалж чадахгүй”. Энэ үгээ улс төрийн амьдралдаа үргэлж мөрдлөг болгож явсан. Сонгосон замдаа би үнэнч байсан. “Биеэ засаад гэрээ зас, гэрээ засаад төрөө зас” гэдэг зарчмыг ажил амьдралдаа би дагаж ирсэн. Энэ бол хулгай хийхгүй ажиллаж амьдрахыг сургасан ардын сургааль. Миний ажил амьдралын зарчим болсон сургааль. Иймээс хулгайгаар, авлигаар баяжих явдал бол миний итгэл үнэмшилд харш, миний явж ирсэн замд харш зүйл. Баяжих гэдгийг надаас мөнгөний утгаар асууж байгаа бол! Надад бусдаас илүү гарах, газар хотойм их хөрөнгө мөнгө байхгүй. Төр түмний өмнө бүгд ил байж ирсэн. Улс төрөөс баяжих зорилго надад эхнээсээ байгаагүй. Дунд нь төрөөгүй. Сүүлд нь ч надад тийм сэдэл, бодол ороогүй. Надад тийм гаж дуршил, буруу сэтгэл, хүмүүжил заяагаагүй. Байгаадаа сэтгэл өег явах бол зүйрлэшгүй жаргал юм билээ. Хэрэв улс төрөөс баяжих зорилт тавьсан бол, тийм оролдлого хийсэн бол би аль эрт улс төрөөс хөөгдөх байсан. Надад улс төрд халхавч, хамгаалалт байгаагүй. Борог амьдралтай малчны хотноос би боссон. Хатсан талхны булан амттай цэргийн алба сургуулиар би дамжсан. Хэн нэг даргын цүнх барьж, ар долоож яваагүй. Шальдир бульдар замаар,унаж босож зүтгэсэн. Бартаатай газраар, үнэн дундуур би тэмцсэн. Хэрэв хазгай гишгэсэн бол намайг нүд ирмэхийн дотор төрөөс хөөж, Монголын хууль араас ирэх байсан юм. Хүнийг мушгиж харлуулах, үзэн ядуулах маш амархан юм билээ. Үүнийг би олон зүйлээс харсан. Тухайлж нэг тохиолдлыг энд дурдая. “Хошгируулах” гэдэг үгийг миний нэртэй хамт хадсаар байгаа. Тэр жил талбай дээр барьсан гэрүүдийг эвдэж хэмхэлж, тэмцэж байсан иргэдийг баривчилсан явдал болсон. Намаас эсэргүүцэж цуглаан хийх, түүнийг нээх үүргийг би хүлээсэн үе. Индэрт гараад “Сайн байцгаана уу, Монголчууд аа” гээд хашгируулна гэж цуглааны зохион байгуулалт ярьж байхдаа би хэлсэн. Хашгируулна гэдгийг хошгируулно гэж Элбэгдорж хэллээ гээд тэр оройноос сэвсэн. Миний тархинд хошгируулна гэж хэлэх ямар ч бодол байгаагүй. Яаж тайлбарлаад нэмэргүй болсон. Энэ хоёр үгийг ээлжилж хэлээд үз. Өө харсан хүнд дороо мушгиулна. Олны дунд яваа хүн үгээ бодох, болж өгвөл заримыг нь үсэг дараалан бодох хэрэгтэй юм билээ. Ийм сургамжтай үлдсэн. Харин надаас коммунизм сүйрсэн ялыг нөхөж асуух гэж байгаа бол өөр хэрэг. Тэр харь систем хэзээ ч Монголынх байгаагүй. Явж явж монголчууд өөрсдийн Эх орон, тусгаар тогтнол, эрх чөлөөгөө бусдаас өмөөрсөн л юм билээ. Иймээс тэдгээр үе үеийн хэлмэгдэгчид жинхэнэ эх орончид байсан. Тэдний тухай үнэнийг тодруулах, өмнөөс нь уучлал гуйх, хөшөө музей, хууль нөхөн олговор, түүх дурсгалыг нь хүндэтгэх үл мартах өдөр гээд олон зүйлийг санаачилж оролцсон. Олон мянган Монголоо хэлмэгдүүлэх биш, Цагаатгах ажлыг ардчилал сонгуульд ялсан өдрөөс эхэлж удирдах хувь тохиосонд одоо ч талархдаг. Нэг: Яаж баяжив? “Бидэнтэй адил ядуу байсан. Чамайг газар даахгүй баян болсон гэж сонсдох юм. Ардчилал гэж хашгирсан эсвэл төрийн алба хашсан хүн бүр ийм баян болдог юм уу?” Чи яаж баяжив? Асуулт хэцүү, хатуу байх тусам хариулахад амттай байдаг. Бид эзэн хичээвэл заяа хичээх замыг 1990 онд сонгосон. Хулгай хийхгүй, хууль зөрчихгүй хүн шиг амьдарч болдог замыг сонгосон. Тэр сонголтыг тухайн үед ухамсартай хийсэн олон Монгол хүний нэг бол би өөрөө. Би хулгайн зам сонгоогүй. Учир нь хулгайгаар сайхан амьдралыг цогцлоох боломжгүй. Хулгайгаар улс орноо хөгжүүлэх гэж үгүй. Хулгайгаар тогтдог шударга ёс ч гэж үгүй юм. Бид социализмаас таарсан амьдралтай, тайрсан эрхтэй орж ирсэн нь үнэн. Бидний хэн ч дэлбэрсэн баян байгаагүй. Хэн нь ч хэмжээнээс илүү гарсан өмч хөрөнгөтэй байгаагүй. Бидний сонголт, ажилч хөдөлмөрч байдал бидний баян ядуу явах эсэхийг шийддэг. Жинхэнэ баян бол бусдыг баян болохыг тэвчиж чаддаг, бусдын бүтээлч ажилсаг чанарт, сайн яваад, илүү байгаад үл атаархах сэтгэл юм. Энэ бол сайн хүний, жинхэнэ баян хүний бодит шинж юм. Монгол хүн бүрийг би баян гэж боддог. Монгол хүн бүрт Монголын сайхан Эх орон бий. Монгол түмний сонгож, бүтээж, эдэлж байгаа эрх чөлөө бий. Эх орон, эрх чөлөө хоёртойгоо байхад Монгол хүн бүр баян. Энэ бол миний чин сэтгэлийн үнэн. Дээрээс нь хүн бүр л өөрийн гэсэн амьдралтай. Бид ажил амьдралдаа эзэн болох гэж шинэ сонголт хийсэн. Энэ бол өөрийн гэсэн бүхэндээ, тэр дундаа өмч хөрөнгөндөө, орлого зарлагадаа, хийж байгаа ажилдаа бас хувь заяандаа эзэн болно гэсэн үг. Эрх чөлөөг би өөрийнхөөрөө амьдрах ухаан гэж ойлгодог. Төрд ажиллахаасаа өмнө эрх чөлөөтэй амьдрах замыг би сонгосон. Хулгай хийхгүй төр түмний төлөө зүтгэх боломж байдагт итгэдэг. “Хулгай хийхгүй амьдрах боломж ардчилалд байна. Би ардчилалд хайртай. Өөрийнхөөрөө амьдарч чадаж байна. Ардчилал надад өчнөөн сайхан боломж олгосон” гэж ярих хүнтэй би цөөнгүй таарч байлаа. Ийм байдлаар ажиллаж амьдарч чадаж байгаа хүн бүрт тийм бодол төрдөг. Тиймээс тэд ардчилалд хайртай, төр түмний төлөө шударга зүтгэж яваа хүмүүст итгэдэг байх. Улс төрийн амьдралаа би хариуцлагагүй байдал, хулгайтай тэмцэхээс эхэлсэн. Миний ажил амьдрал олон түмний нүдэнд ил явж ирсэн. Монгол улсын Ерөнхий сайдын албыг хоёр ч удаа хулгайтай, авлигатай тэмцсэнийхээ төлөөс болгож алдаж байсан. Хуулийг сахиулж болно, хулгайг зогсоож болно, шударга ёсыг тогтоож болно гэж би итгэж явсан. Төрийн хулгайтай тэмцэж чадвал, улсын төсөв ашигтай гардагийг 2005 онд би Ерөнхий сайд байхдаа нотолж харуулж чадсан. Энэ бол Монголын гүйцэтгэх засаглалын түүхэнд анх удаа тохиосон үзэгдэл. Монголын түүхт Төрийн Тэргүүний албыг би залбирч хашсан. Миний буурал ээж намайг хоёр ч удаа Ерөнхийлөгчийн тангараг өргөхөд харж суусан. “Миний хүү олондоо залбирч яв, ажлаа сайн хий” гэж л надад захисан. Ээжийнхээ захиасыг би төр түмнийхээ төлөө болохоосоо аваад болохгүйгээ хүртэл зүтгэ гэсэн үг гэж ойлгосон. Эрх чөлөөг эрхэмлэж, улсынхаа төлөө зүтгэнэ, хулгайтай тэмцэнэ гэж би ард түмэндээ амласан. Амласнаа хийх гэж мэрийсэн, хулгайтай тэмцсэн. Засаг, Төрийн Тэргүүний алба хашиж явахдаа би “төрийн хулгай, хулгайчтай тэмцсэн”-ээсээ болж бусадтай ам ажил зөрдөг байсан. Ажил үйлсээ алдаж явсан. Авлигачдын хараал гүтгэлгэд булуулж ирсэн. Одоо цагт хулгай хийсэн нь биш түүнтэй тэмцсэн нь, юм бүтээж хийх гэсэн нь яллах тогтоолтой шүүхийн үүд сахидаг болж. Авлига хулгайтай тэмцэх бол миний хувьд сонгуулийн амлалт төдий зүйл байгаагүй юм. Авлигатай тэмцэх бол миний хувьд Монгол байх эсэхтэй тэнцэх тэмцэл, тулаан байж ирсэн. Авлигатай тэмцэх бол миний хувьд зөвхөн улс төрийн зорилго байгаагүй. Тэр бол зүгээр л миний амьдрал. Энэ бол миний араншин. Ээж ааваас өвлөсөн, хүн болохоос миний цусанд шингэсэн үзэл. Би хулгай хийж яваагүй, хулгайг зогсоох гэж явсан. Үүнээс болж над руу хулгайчид, тэдний гар хөл бологчид дайрдаг, гүтгэдэг, буруутгадаг юм. Нэг: Яаж баяжив? Чи ямар их баян хүн бэ? Их гээд хэдэн малтай л баймаар юм. Зургийн том цуглуулгатай гэсэн. Бизнес хийж үзээгүй байж. Яаж баяжив? Би их мөнгөнд умбаж өссөн хүн биш. Дээрээ 7 ахтай, аав ээжийнхээ 8 дахь, отгон хүү нь. Хот дүүрэн малтай ч, нэг хонь гаргахын тулд нэгдлийн даргаасаа зөвшөөрөл гуйдаг байсан үеийн хүүхэд. Байгаагаа хувааж, ээлжилж хэрэглэж, биесээ нөмөрлөж унтаж өссөн, тэгж хүн болсон хүн. Би олонтой амьдрах дуртай. Би олон ах дүү, найз нөхөдтэй. Намайг хайрладаг хүмүүстэй. Сайхан хань ижилтэй. Ерөөлөөр бужигнасан олон үр хүүхэд, ач зээ, нялхтай. Энэ талаараа бол би их баян хүн Улс төрчийг би хонинд явж байгаа хүнээр заримдаа төсөөлдөг. Улс төрийн албанд зүтгэнэ гэдэг бол хонины ээлжтэй хүнтэй адил. Хонь хариулж яваа хүн хонь, малаа бэлчээрт нь барьж идээд байдаггүй. Хариулж яваа хониноосоо хулгайлах ойлголт бүр ч байхгүй. Хонинд яваа хүндээ гэрийнхэн нь хоол тавьдаг. Энэ бол Монгол ёс. Би ийм л ахуй дунд, ийм л хүмүүжилтэй өссөн хүн. Орчин цагт, зарим цуламынхаар бол “Хониноосоо тэр идэж яваа” гэж боддог болсон юм шиг байна. Малч удамтай Монгол хүний толгойд ийм ёрын бодол хэзээ ч орохгүй. Хөдөөний хүүхэд багаасаа биеэ авч явах дадалтай болдог. Хананаас уясан уяанаасаа алдуурч босоод, галтай зуух тойрч гарах ухаанд өөрөө сурдаг. Мал хариулж, моринд мордоод бие даадаг. Сургуульд орж, дотуур байранд байрлаад өөрийгөө аваад явдаг. Олны оройд ч биш, адагт ч биш амьдралаа болгоод, биеэ аваад явах ухаан бол миний багаасаа өвлөсөн эрдэм. Харин багаасаа би юм цуглуулдаг хүүхэд байсан. Нутгийн хөх, алаг, шилэн чулууд миний өмч, гэр орон, хөрөнгө байсан. Би чулуугаар бүхнийг орлуулж, чулуугаар тоглож өссөн. Тэр чулууд миний уран бүтээл, миний соёл байсан юм. Манай нутагт чулуу шиг их юм үгүй. Урлаг шиг, зураг шиг, бүтээл шиг чулууд ихтэй. Иймээс ихэд шунах сувдаг сэтгэл надад заяагаагүй. Ээж аав минь намайг ихэд шунахгүй байхад багаас сургасан. Баян хүн бүр цуглуулгатай байдаг юм биш. Цуглуулах гэсэн юмаа хүн цуглуулдаг. Цуглуулагч заавал их мөнгөтэй байх албагүй. Сэтгэлтэй, үнэлэмжтэй, нүдтэй байхад л болдог. Бусдын хараанд хэрэггүй мэт үзэгддэг зарим зүйл надад цуглуулга, хөрөнгө болж үлдэх үе бий. Монгол хүний чөлөөт сонголтын ачаар сонирхсоноо цуглуулах, олох боломж хүн бүрт нээгдсэн. Байгалийн сайхан, урлаг, уран зурганд би дуртай. Зургийн, урлагийн бүтээлийн цуглуулгатай. Би бизнес огт хийж үзээгүй хүн биш. Бас төрийн сандалд үргэлж хадаатай суусан ч хүн биш. Надад чөлөөтэй цаг хугацаа, боломж байсан. Орос зураг Хятадад чихэр шиг зарагддаг үе байлаа. Хүн бүр л зах зээлийн боломжийг янз бүрээр ашигладаг. Харин би Монгол хүний бүтээлийг гадагш зарж худалдаж яваагүй. Монгол хүний сайн бүтээл Монголдоо байх ёстой гэж би үздэг. Надад зарим хүний харддаг шиг хулгайлж цуглуулсан юм байхгүй. Хулгай, цуглуулга хоёр бол харш зүйл. Монголдоо үлдээх гэж би цуглуулдаг. Бас баяжих гэж, мөнгөжих гэж эсвэл баяжсан, мөнгөжсөнөө нуух, хаах гэж цуглуулгаар оролдсон юм биш. Энэ бол миний бага залуугаасаа сонирхсон хобби. Хөрөнгө орлогодоо сар, жилтэй нь бүртгүүлээд, шалгах үзэх, сонирхох харах гэсэн бүхний өмнө нээлттэй явсаар өдийг хүрсэн. Олон жилийн өмнө, цуглуулгандаа зураг нь байдаг зураач бүрээс нэг зураг сонгож “100 зураач, 100 зураг” нэртэй үзэсгэлэн хүртэл гаргаж явлаа. Зарим түүнийг үзэж сонирхсон хүн “Чи их баян юм” гэж хүртэл хэлж байсан. Би улс төр сонирхохоосоо өмнө зураг сонирхдог, цуглуулдаг байсан. Юмыг үнэлдэг, сонирхдог хүн л цуглуулж чаддаг. Цуглуулга бол бусдын боддогоос эсвэл баяжихаас илүү өргөн, үнэт ойлголт. Цуглуулгаа би Монголдоо үлдээнэ. Монголдоо сайхан галлерей байгуулна гэж мөрөөдөж явдаг хүн. Ихэнх сайхан музей, галлерей хувийн цуглуулга дээр боссон байдаг. Нэг: Яаж баяжив? “Улсын өнгөтэй, өөдтэй бүхнийг чамайг идэж уусан гэх юм. Монголын баялгийг буцааж өг”. Яаж чи баяжив аа? Намайг ингэж хэлдэг хүн, эсвэл над руу ийм дайралт зохион байгуулдаг зарим хүн өөртэйгээ намайг андуурах явдал хэвшил болоод удаж байна. Би нэрт зохиолч Д.Урианхай гуайн хэлснээр олон удаа “үхсэн” хүн. Авлигач хойморт суугаад шударга ёсны туйл хайлахад би үхдэг. Хулгайч хүн төрийн толгойд гарчхаад өөрийн хуулиа тогтооход төрийн хууль үхдэг. Төрийн тамгын хүчээр өөрийн шударгыг хэрэгжүүлэхэд, нийтийн ёс журам үхдэг. – Чи өөрөө адгийн шаар байж гэж хэн нэг нь хашхирах энүүхэнд. Би туйлын нэг дутагдалтай хүн. Хүн намайг гүтгэлээ, дайрлаа, миний тухай худал мэдээ тараалаа гэж би хэнтэй ч заргалдаж яваагүй. Хэнийг ч би ийм үйлдэл хийлээ гэж шүүх, цагдаад өргөдөл өгч үзээгүй. Хэнээс ч би сэтгэл санаа, нэр төрийн хохирол гэж мөнгө нэхэмжилж байгаагүй. Өөрөө л үхэж, ирсэн сум бүрийг сөрж, үс цайж, зүрхээ шархлуулж яваа. Би ийм дутагдалтай. Иймээс над руу хүмүүс сэтгэл амар дайрдаг юм. Би улс төрийг бусдад туслахын нэр гэж боддог. Хүнд өмч хөрөнгөндөө эзэн байх боломж олгоно гэдэг бол тэр хүнд тус болж байна л гэсэн үг. Тухайлбал би малчин хүнийг малдаа эзэн байх эрхтэй гэж үздэг. Тиймээс эзэнд нь малыг нь хувьчлуулахын төлөө хамтран зүтгэгчидтэйгээ тэмцсэн, зүтгэсэн. Зорилгодоо хүрсэн. Бид төрд бодлого тодорхойлох боломжтой болсон өдрөөсөө иргэддээ орон байрыг нь хувьчлах санал гаргаад хэрэгжүүлж чадсан. Газрыг удаан хугацаагаар иргэндээ өгөх “100” гэсэн дугаартай тогтоолд би Засгийн Тэргүүн байхдаа 2004 оны намар гарын үсгээ зурж явлаа. Хүнд эдлэх ёстой эрхийг нь эдлүүлэхийн төлөө явах бол буянтай ажил гэж би боддог. Явах очих газраа чөлөөтэй сонгодог, санаж бодсоноо айлгүй илэрхийлдэг, шүтэх бишрэхээ өөрийнхөөрөө шийддэгийг хүнд байх ёстой эрх гэж боддог. Хүн л юм бол хүний эрхийг хүн бүр бүрэн эдлэх ёстой гэж үздэг. Хүн баяжиж болно. Гэхдээ төрд хашдаг албан ажлаараа далимдуулан түмний хөрөнгө, боломж булааж хулгайлж баяжиж болохгүй. Энэ бол төрд орж байгаа хүн бүрийн эхэлж цээжлэх ёстой “А” үсэг. Хүнээс хөрөнгийг нь булаах, хүний эрхийг боомилох, нийтийн хөрөнгөд гар дүрэх тийм бодол надад төрж байгаагүй. Энд тэндэхийн сан хөмрөг рүү эрх дархаа ашиглаж дайрч яваагүй. “Би авбал хэн авахгүй байх юм” гэж, “Улсын мөнгө, санхүү хэцүү байна” гэж өөрийгөө татаж, алба амь хоёроо ялгаж харилцаад л явдаг байсан. Миний энэ байдлаас зарим хүн үлгэр авахыг хичээдэг. Бусад хүн надаас урам авахыг хараад би өөрийгөө баян хүн гэж боддог. Надад Монголын баялгийг өмөөрч явсан цаг байснаас биш, Монголын баялаг руу гар дүрж явсан удаа байгаагүй. Би амьдралдаа ашигт малтмалын лиценз гэж юм гартаа барьж үзээгүй. Би эрх дархаар далимдуулж тийм давуу байдал олох гэж явсан удаагүй. Харин Монголын газар нутгийн талаас илүү хувь нь ашигт малтмалын лиценз нэрээр гараас гарт зарагддаг байсныг зогсоох гэж л явсан. Ийм байдал нийт газар нутгийн 53 хувь байсныг 7 хувь болтол нь буулгаж, шинэ хууль дүрмээр зохицуулагддаг болтол хатуу байр суурь баримталж байсан удаатай. Надад хувь эзэмшдэг, ашиг орлогоос нь хуваалцдаг Монголын ямар ч уул уурхай байхгүй. Зөөдөг нь ч байхгүй, ухдаг нь ч байхгүй, угаадаг нь ч байхгүй. Баян мөнгөтэй хүнтэй намайг холбож элдвээр дайрдаг. Харин хөрөнгө, мөнгөтэй нэгнээс хувьдаа төрийн албаар дамжуулж ашиг орлого хүртэж явсан тохиолдол надад байхгүй. Би хөдөлмөрч, сайн найз нөхөдтэй. Гэхдээ би мөнгөнд болж найзаа сонгодоггүй. Найз бол мөнгөнөөс биш нөхөрлөлөөс төрдөг. Түмний итгэлээр төрийн эрхийг авах бол буцааж өгөхийн нэр гэж би боддог. Төрийн эрх гэдгийг хоёрхон үсэгтэй богино үг бүрэн тодорхойлдог. Өөрийн чинь бүрэн эрх гэх ойлголт хэчнээн олон заалт, өгүүлбэрээр илэрхийлэгдэх боловч “өг” гэх өчүүхэн богино, Монгол үгэнд багтдаг юм. Эрх мэдлийг би зээл авсантай адилтгаж боддог. Ард түмнээсээ авсан бол буцааж төл. Авсантайгаа тэнцэхийг буцааж өг. Бас тийм хэмжээгээр хяналттай, нээлттэй бай. Тиймээс би “Иргэний Танхим” санаачилга өрнүүлж, Орон Нутгийн Хөгжлийн Сангийн хууль санаачилж, Нийтийн сонсгол, Шилэн дансны хууль батлуулж, иргэний оролцоо эрхийг дэмжиж явсан юм. Миний төрд өнгөрүүлсэн бүх амьдрал бусдын эрх, эрх чөлөөт байдлын төлөө бусдад өгөхийн төлөө зорилго, зүтгэлд чиглэгдсэн. Улс төр намайг өөрчлөөгүй. Миний унаган хүмүүжил, зан, эрдмийг өөрчлөөгүй. Харин би улс төрийг өөрчлөх гэж зүтгэсэн. Би аль нэг хаалганы түлхүүр эзэмших гэж биш, харин тэр хаалгыг бусдад нээлттэй байлгахын төлөө зүтгэдэг байсан. Монголын шүүх хэмээх “хатуу хаалга” хүртэл нээлттэй, олны хяналттай, харьцангуй бие даасан, нэр төртэй болж болдгийг зон олон харсан. Би бусдын боломжийг булаах гэж биш, тэр боломжийг нээх гэж зүтгэдэг байсан. Нэг: Яаж баяжив? “Д.Дорлигжав, Б.Хурц хоёроор дамжуулж баахан хүний бизнес булааж, бас хувааж авдаг байсан юм биш үү? Гадаад хүнээс мөнгө авсан гэж шуугиан гарсан.” Яаж баяжив? Эвдэрсэн зарим авдар, эвдрэх гэж байгаа зарим хүн л ингэж боддог байх. Хүн эвдэрснийхээ хирээр бусдыг хардаг гээ биз. Хэрэв тийм байсан бол ийм юмыг нотлох, олох, яллах хугацаа хангалттай өнгөрлөө. “Би ийм бизнес булааж авлаа. Энэ таны хувь” гэж нэр нь дурьдагдсан хоёр хүний хэн нь ч надад нэг төгрөг барьж ирж байгаагүй. Тийм боломж ч байхгүй. Надтай ойр ажилладаг байсан хүмүүс миний ажлын арга барил, зарчмыг сайн мэднэ. Намайг олон хүн сургаар мэднэ. Харин намайг хэн болохыг Дорлиг, Хурц хоёр андахгүй мэднэ. Улс төр бол ганцаар хийдэг ажил биш. Хүний нүдэн дээр, хүний хажууд, хүний оролцоотой хийдэг ажил. Улс төрд хүн оронгуутаа өөр хүн болж хувирдаггүй. Ихэнхдээ хийж байсан ажлаа, зуршлаа үргэлжлүүлж харагддаг. Бизнес наймаа хийдэг байсан нэгэн бизнес наймаанаасаа бараг салахгүй. Хулгай хийдэг байсан хүн хулгайгаа л үргэлжлүүлдэг. Хуулийнханд хөөгдөж явсан хүн бол эргээд хуулийнхныг хөөдөг. Хууль, хариуцлага шаарддаг байсан хүн түүнийгээ л бусдаас шаардах гэдэг. Харин популист бол наймаалж адил хувирдаг юм. Улс төр бол удирдагчийнхаа зам мөрийг дагадаг л ажил. Аливаа байгууллага, аж ахуйн ажил ч адил менежэр нь хэн байхаас их хамаардагтай ижил. Улс төрийн ажил алба ямар ч үед хашиж байсан би эргэн тойрондоо хулгай өөгшүүлж байгаагүй. Харин “Хулгай хийж нүдний булай боловоо. Хариуцлагаа өөрөө хүлээнэ шүү” гэж л хэлдэг, шаарддаг байсан. Би өөрийн хүмүүжилтэй зарчимтай, бас араншин үнэлэмжтэй, тийм хүнтэй ажиллах дуртай. Ажилдаа ч, амьдралдаа ч эзэн болж чаддаг хүнд итгэдэг. Хүнд итгэсэн бол ажиллах боломжийг нь олгох гэж л хичээдэг байсан. Харж ажиглаж байхад Монгол улсад хулгайтай тэмцэж явсан хүн л муу хэлүүлэх нь элбэг байх юм. Муу хэлэх тэр ажлыг зартай хулгайчид улам гаргуу, улам улайран улайран хийх юм. Улаан цагаан хулгай хийж, гөлөлзөж явсан этгээд л эргээд галзуу нохой адил ноцон урдаг. Хулгайн мөнгөөрөө бусдыг хөлсөлдөг. Халдашгүй эрх хайж, ордон хавиар онгорхой суудал зайдагнадаг. Самбар шохой нийлүүлж муур багш царайлдаг. Сүүрс алдуулам дүрүүдэд хувирдаг. Олны нүд тэднийг даган чийгтэж, хэн хүнгүй дэвэрсэн хуйнд нь автдаг. Хулгай худалтай тэмцсэн нь ад, хулгай худлын замаар явсан нь од болдог. Иймээс л манай Монголд хулгай, хулгайч хоёр л газар авсаар, даварсаар байна. Гадаад этгээдээс авсан мөнгө гэх яриа бол үе үе давтагддаг цэвэр гүтгэлэг. Өмнө бичсэний нэг адил зүйл. Намайг гутаахын тулд хэрэглэдэг аргуудыг олон түмэн мэднэ. Шууд гүтгэдэг. Өөрийн болон өрөөлийн будлианыг над руу чихдэг. Энд тэндэхийн олз хайгчдыг хөлсөлж зохиол яриулдаг. Хуулийн байгуулага шалгаад үндэслэлгүй байна, тогтоогдох зүйл алга гээд хаасан асуудал ч цөөнгүй гарсан. Манай хуулийнхан бол ихэнх нь шалгах юмаа голтой шалгадаг, ажилдаа хууль мэргэшлийн дагуу хандах зарчмыг барьдаг гэж би одоо ч боддог. Ардчилал бол бусдаар үргэлж сайн хэлүүлэхийн нэр биш. Харин бусдын муу хэлэх, шүүмжлэх эрхийг хамгаалахыг шаарддаг тогтолцоо. Би хүн бүрийн хэлж ярьж байгаад, эсвэл тэдний сонссон, ярьж хэлэлцдэг худал хуурмаг бүхэнд хариу барих зорилго хэзээ ч тавьж байгаагүй. Тавих ч үгүй. Харин “улс төрч” явсан хүнээс “Яаж баяжив, чи?” гэж асуух иргэнийхээ эрхэм эрхэд асар хүндэтгэлтэй хандаж байхыг л сануулах гэсэн юм. Ингэж асууж чаддагтаа Монгол хүн хүчтэй байгаа юм. Монгол улс эрх чөлөөтэй байгаа юм. Ингэж асууж байгаа иргэнийхээ ачаар Монгол улс зөв замаар замнах, буруудсан ч гэсэн буруугаа засах боломжтой байгаа юм. Хууль, шударга ёсыг би эрхэмлэдэг хүн. – Гишгэсэн газраа эргэж харах цаг ирлээ гэж нутгийн хөгшчүүл хэлэлцэхийг сонсож өссөн. Хууль, шударга ёс гэж байдгийг тэдний үг үргэлж сануулж байдаг. Тэр бүү хэл “гишгэх газраа сайн харах цаг ирж байна” гэж би хэлж байсан. Энэ бол хулгай, худлаас хол амьдрахыг бусдад уриалсан, сэрэмжлүүлсэн миний уриа юм. Нэг: Яаж баяжив? “Гадаадын казинод тоглож явдаг сурагтай. Хэний мөнгөөр тоглодог юм бэ? Мөрийтэй тоглож, зарим нь чамд санаатай хожигдож, чи мөнгөждөг байсан юм биш үү?” Яаж баяжив? Шууд хариулах гээд оролдъё. Тоглоом наргианд би дуртай. Гэхдээ мөрийтэй тоглоомд донтсон хүн биш. Наадам, наргиаг амьдралд байх ёстой зүйл гэж боддог. Харин тоглоомноос болж би ажил, амьдралаа зольж, үрж яваагүй. Төрийн мөнгөөр, эсвэл бусдын мөнгөөр тоглодоггүй, тоглож байгаагүй. Тэр тусмаа би тоглоомоос мөнгө олно, баяжина гэж боддоггүй. Тоглож наадах үед албан тушаалын давуу байдлаа ашиглах шаардлага надад гарч байгаагүй. Би сэтгүүлчидтэй баг болоод тоглодог байсан. Цэрэгтэй ч, даргатай ч баг болоод тоглодог. Би эмэгтэйчүүд, ахмадуудтай нэг баг болж тоглох дуртай. Гэхдээ бусдаас мөнгө хожих гэж биш багаараа хожиж, хожигдож, хөгжилдөх гэж тоглодог. Тоглоомын ард дарга цэргийн ялгаа арилдаг. Тоглож наадаж байхад дарга цэрэг ижилхэн л дүрэмтэй, ижил тэнцүү байдаг. “Тоглож байхад л хүний мөн чанар илэрдэг” гэсэн үг ч бий. Надад тоглоомд хожигдож, түүнээсээ ашиг олох гэж, мөнгөө над руу түлхэж явсан хүн би хараагүй. Тийм хүн үнэхээр мэдэхгүй. Хэрэв тэгдэг байсан бол тэр хүний ажил бүтэх биш, харин би тэр хүнээс өөрөө холдох байсан. Төрийн ажлын хажуугаар амралт чөлөөт цаг хааяа гарахад тоглодог байсан минь буруу бол одоо ч би уучлалт гуйхад бэлэн. Ховорхон уулздаг, сайхан найзууд надад бий. Тэд бүгд ажилтай, амьдралтай хүмүүс. Хэн нэг нь өөдөөс мөнгө сарвайж, хүнээс царай алдаж байсныг би хараагүй. Би хөзөр тоглох дуртай. Одоо бол хөзрөө тоглоно уу, хөлөө холгоно уу хэн ч намайг тоохоо байжээ. Миний покерын зааланд сууж байгаа нэг бичлэгийг тодорхой хүмүүс зохион байгуулалттай үлээдэг юм. Хорин долларын тус бүр нь нэг долларын хясаа тавиад сууж байгаа. Нэг тэмцээний танхимаар ороод гарсан. Уралдаан, тэмцээн хүртэл зохиогддог л төрөл. Шийдвэр гаргах, эсрэг талаа үнэлэх, нүүдлийн цаадах наадахыг харах гээд. Өөрийн онол ном, судалгаа, сурах бичигтэй. “Сайн санаат” нэг хүн бичлэг хийгээд цацсан түгээсэн юм билээ. Гэхдээ би төрд ажил хийж байхдаа төсвийн мөнгөөр, төрийн мөнгөөр олны газар тоглож байгаагүй. Бусдын мөнгөөр тоглодоггүй. Авахад шунадаггүй, алдвал зогсдог. Хазааргүй дон надад байхгүй. Тоглоом, наргианд ч би тодорхой хэм хэмжээ, зарчим дүрэм барьж чаддаг. Намайг баахан юм хулгайлсан, идсэн уусан, түүгээрээ тоглож наргиж явдаг гэж дайрдаг. Хэрэв тиймсэн бол нүгэл, хариуцлагаа бусдаар шаардуулахгүй, хэлүүлэхгүй үүрч чадна. Үүрэх ёстой гэж боддог. Тийм зүйл надаас гардаггүй нь зарим хүнд гачлантай, хэцүү байдаг байх. Би ямар хийгээгүй хулгайг хийх гэж, аваагүй юмаа авах гэж явалтай биш. Лав л намайг хулгайч болгох гээд хэн ч хулгай хийлгэж чадахгүй. Санасны гарз. Тэр тусмаа төсвөөс, төрөөс, түмний хөрөнгөөс. Харин зарим хүн миний амьдарч ирсэн замналыг гуйвуулж “Яаж амьд явнаа, үр хүүхэд, ах дүү, хамаатан садан нь яанаа” гэх хүртэл тэдэнд сүрхий их санаа зовсон харагддаг. Би хариу хэлэхгүй дуугүй, удаан явлаа. Харин энэ удаа, энд хэлчихье. Надад бүү санаа зов. Миний ойр дотны хүмүүст бүү санаа зов. Тэд намайг яаж ажиллаж, амьдардгийг Та нарын хэнээс ч илүү мэднэ. Тэд миний ажил амьдралын зарчим, хүмүүжил эрдмээр бахархдаг юм. Дахин хэлье. Миний ойрын хүмүүсийн өмнөөс бүү санаа зов. Тэд намайг хамгийн сайн мэднэ. Би ёс зүйг нийтлэг шинжтэй гэж итгэдэг. Аль ч оронд Төрийн Тэргүүн байх бол ёс зүй өндөртэй байхыг шаардах ажил. Би Монголын түүхт төрийг тэргүүлж байхдаа ёс зүй, сайн нэрийг хичээж ирсэн. Надад итгэдэг хүмүүсийн итгэлийн түвшинд, ажиллаж амьдрахыг оролдсон. Би алдаа хийсэн бол “уучлалт” гуйж чадна. Би нүгэл, буяныг ялгадаг. Өөрийнхөө өмнөөс, төрийнхөө өмнөөс “уучлалт” гуйж явсан удаа надад бий. Би алдаа хийдэггүй хүн биш. Харин алдаанаасаа сурахыг хичээдэг хүн. Би хэл амнаас ангид хүн биш. Харин хэл амыг хэзээ ч хорьж цагдах үйлдэл хийдэггүй л хүн. Нэг: Яаж баяжив? “Таван Толгойг чамайг идсэн. Дорнодын талыг авсан. Эрдэнэтийн 49 хувийг завшсан. АСЕМ-аас мөнгө идсэн. Ачит Ихтийн нууц ноён гэнэ. Яасан ханаж цаддаггүй юм бэ?” Яаж баяжив чи? Олон ч асуулаа. Олон ч дайрлаа. Одоо товчхон болов хариулах цаг болсон. Эх орноо миний юм гэж харсан хүн бүр баян байдаг гэж би боддог. Монголоо минийх гээд бодчхоор, тийм итгэл үнэмшилтэй болчихоор өөрийнхөө юмнаас хулгайлах сэдэл, сэтгэл үүсдэггүй, бий болдоггүй юм. Миний гэр орон, хамаатан садан байгаа газар. Тэдний юм. Миний үр хүүхэд амьдрах орон гэр, орчин. Би тэднээс яаж хулгай хийж зүрхлэх билээ. Би сэтгэлийн байгальдаа захирагдаж амьдардаг хүн. Нөгөөтээгүүр би Эх орондоо тангараг өргөсөн мөнхийн цэрэг. Цэргийн хүн тангаргаасаа няцах, тангаргаа зөрчихийг цээрлэдэг. Нэр төрөө эрхэмлэдэг, тиймээс надад Эх орноосоо хулгай хийх, өнгөтэй өөдтэй бүхнийг нь өвөрлөж, халааслах бодол төрдөггүй юм. Төрөөгүй бодлоос үйлдэл гарахгүй. Үйлдээгүй үйлдлээс үр дагавар, буруу ирэхгүй. Надад Таван Толгойгоос авсан хүрз нүүрс байхгүй. Харин Монгол улс энэ баялгаа ашиглаад босоод гүйх боломж байсан. Энэ түүхэн, ховор боломжоо бусдын идэш болгосон. Надад Дорнодын тал, Алтайн уулс, Говийн хээл, Хангайн сарьдгаас хувьдаа авсан алхам, сөөм газар ч байхгүй. Эрдэнэтийн 49 хувиас миний хувьд наалдсан зэсийн ширхэг ч үгүй. Муу санасан, Монголыг хохироосон зүйл тэнд байхгүй гэдэгт би итгэдэг. Би Монгол хүний ихэд тэмүүлсэн, их байх эр зоригийг үнэлдэг. Бусдын гарт орсон атга шороог ч болов эх нутагтаа аваад ирэхийг би дэмждэг. Хариас авч ирсэн эрсдэлийг шоронгоор үнэлдэг, төр булаасан тэнэглэлийг суудлаар шагнадаг. Хувийн өмч муухай, даргын өмч гоё гэдэг мунхаг цагт төгсгөл ирнэ. Уг нь асуудлыг өөрөөр харсан, өөрөөр шийдэх төрийн бодлого байдгийг хэн ч ярьдаггүй юм. Нэг Монгол нөгөөдөө буруу санахад, хоёр Монгол хоорондоо хэрэлдэхэд Монгол улсын л ажил амьдрал хохирдог. Ардчилал бол хулгай худлаар дүүрсэн эд биш. Харин өөрийгөө эмчлэх ид шидээ өөртөө агуулж явдаг тогтолцоо. Ардчилал бол нэгнээ дарж дуусахын нэр биш хамт амьдарч сурах сургууль юм. Ардчилалд эдийн засгийн агуулга байхгүй. Харин шударга ёсонд эдийн засгийн болон нийгмийн агуулга бий. 300 доллартай тэнцэж байсан хагас сая төгрөг одоо 180 доллар болтлоо үнэгүйдсэн бол эдийн засгийн харилцаанд асуудал гарсан гэсэн үг. Нийгмийн талаасаа ч шударга бус. АСЕМ-аас идэж уух ямар ч боломж үгүй. Нэрийн хор. Хоёр тивийн удирдагчид цуглуулчихаад, хоолноос нь өөрөө илүүчлэх гэж би явах уу! Хийж чадсандаа. Монголынхоо нэр нүүрийг дэлхийд гаргасандаа сэтгэл ханаж явлаа. “Монгол чадаж байна. Сайхан АСЕМ боллоо” гэж бүгд ярьж байсан. Одоо ч Монголын АСЕМ-аар Монголыг төсөөлдөг удирдагчид, ажил хэрэгч хүмүүс, хэвлэл мэдээлэлиийнхэн дэлхийгээр нэг байдаг юм. Ачит Ихт гэжүү, аль нэг хүний хийж хэрэгжүүлсэн төслөөс авч ашигласан зүйл надад үгүй. Уг нь ийм юм байхгүй гэдэгт итгэх цаг болсон. Монгол хүний гэгээн бодол нэг өдөр гийнэ, ялна гэдэгт би харин эргэлздэггүй. Хувь хүний санаа хаана очиж хувирдаг, ноён нуруу хаана очиж хугардагийг мэдэхгүй юм. Өдий насанд нөхрөө солих, хулгай хийх, бусдын нөмөр лүү хадаг мөнгө барьж сөгдөх санаа надад байхгүй. Хулгайг нь хорих гэвэл, илчлэх гэвэл ээжийгээ ч “хонгил” гэж дуудах хүн бидний дунд нэг бус бий. Хонгил гээч юм байсан бол өнөөдөр зарим нэг нь төрийн толгой зайдалж чадахгүй байсан юм. Өмнөх чинь хонгил мөрөөдсөн зүүд байсан юм байна, телевиз сошиалд тэнүүчилсэн хөөс байсан юм байна. Одоо жинхэнэ хонгил бий боллоо, хонгилын цагаан хоолой, эзэд энэ байна гэж хэлүүлэхээсээ тэд цочин бишүүрхэж байна. Хонгилыг эхэлж ярьдаг, гаднаас ойрхоноос дэмждэг, харин дотроос “тройка” амилуулж байж босгодогийг хэрсүү хүмүүс ойлгож эхэлж байна. Хулгайтай Монгол улс тэмцэж байсан учраас Монголд төрийн хулгай, авлига татарч, манай улсын авлигыг хэмжих түвшин олон улсын дунд хэдэн арван орноор урагшилж ахиж байсан юм шүү. Бүхэл бүтэн 48 орноор Монгол улсын авлигын түвшин буурсан. Ийм түүх өдгөө цагт олон улсад ч ховорхон тохиолдолд ордог. Өнөөдөр үүнд үнэмших хүн олдохгүй болтлоо бидний нийгэм төөрөлдөж. Монголд хэн нь хулгайч, хэн нь хулгайч биш гэдгийг дэлхий мэднэ. Нэг: Яаж баяжив? Оюун-Эрдэний мэдэгдлийг харав уу? “United Friends” гэж компани байгуулаад чи Эрдэнэтийг их наяд, тэрбумаар цөлмөсөн. Зэсийн баяжмал зарж баяжсан гэв үү? Яаж баяжив? Хар цагаанаараа юм ялгарч тогтож л таараа. Хууль хяналтынхан ч үүнийг шалгаж нэг тийш болгох ёстой гэж би бодож байна. Үнэн худлыг ижил дэнсээр нарийн жинлэж шийддэг номтой. Шүүхийн эцсийн шийдвэр гарахаас өмнө хэнийг ч гэмт хэрэг үйлдсэн, эс үйлдсэнийг шүүхийн өмнөөс урьдчилан өөр аль нэг субъект, ямар нэг албан тушаалтан, хувь хүн тогтоох боломжгүй юм. За энэ ч яахав. Хуулиас давсан өвчин, аархал, хийрхэл гээд орхъё. Намайг Таван Толгойн хэрэг гэгчид гэрчээр дуудаж асууснаас өөр надад хуулийн байгууллагаас биечлэн хандсан, танилцуулсан зүйл байхгүй. Сайдын мэдэгдлээс ямар “хэрэг”-т орооцолдуулах гэж, мөрдөж шалгахыг шаардаж шавдуулж байгааг харах юм. Шууд хэлье! Би хууль дээгүүр алхахгүй. Гүтгэлэг, дарамтаас айхгүй. Монгол улсын хууль бол миний хувьд эрхэм дээд хүч. Надад хуулиас зугтах, хуулийн шударга шаардлага, шалгалтаас бусдын араар гүйж орох шалтгаан байхгүй. Хуулиа биелүүлэх, дагах бол миний хувьд бахархал, иргэний үүрэг. Би хуулиа сахихгүй бол хэн хуулийг сахиж, биелүүлэх билээ. Онцгойрох гэсэн улиглалд хариулах ч сонирхол алга. “Яахав залуу хүн алдаа биз, тэгдэг л юм” гэж нэг бус удаа уужуу сэтгэлээр түүний дайралтыг өнгөрөөж бүр зөвтгөж бодож суусан үе надад бий. Миний мэдэхгүй, миний сонсоогүй зүйлийг тэр хүн ярьсан. Бодвол хуулийн байгууллагад очихоос өмнө, шүүх шүүхээс урьтаж намайг яллаж, олны сэтгэл санааг бэлдэж хэн нэгэнд бэлэг барьж байгаа царай нь юм байх. Тэр аж ахуйн нэгжийн тухай уг мэдэгдлээс би анх сонссон. Тийм компани байдаг, байгуулсан, намайг түүнд оролц гэж хэн ч хэлж байгаагүй. Зэсийн баяжмал, түүний худалдаа наймаатай холбоотой яриа хардлагыг аль өнгөрсөн зуунаас мэдэх юм. Одоогийн Хэрэг эрхлэх газрын даргаас, хавьгүй залуухан Ерөнхий сайд байхдаа дээрхи асуудалд төрөөс оролцох шаардлагагүй гэдгийг би ойлгосон. Өнгөрсөн хугацаанд Эрдэнэтийн баялаг Монгол улсын хяналтад бүрэн орж төрд шилжсэн нэрээр хаа хаанаа дураараа дургиж байгаа юм биш бол. Аль нэг дарга, СӨХ нам, Ерөнхийлөгч дураараа оролцоод байдаггүй байсан ажил даа. Магадгүй хийсэн, хийж байгаа, хийхээр төлөвлөсөн хулгайдаа эзэн олохоор сандарч байж болох. Эрдэнэт үйлдвэр уул овоолгоосоо том, нүсэр үрэлгэн даргалах бүтэцтэй, учир мэдэх мэдэхгүй хүмүүс дураараа загнадаг, хятадуудтай голдуу ил далд нийлж бизнесээ хийдэг болсон. Ерөнхий захирал нь дээд ноёдынхоо шунал шахаанд даруулж үхэж байна гэж сонссон. Өмнө нь зардал төсөв ингэж хэмнэлээ гэж л яригддаг байв. Миний нэрийг холбоод байгаагын цаана өөр юм яваа байхаа даа. Хоосон газар нохой шуугиулаад зорилгодоо хүрэхдээ мэргэшсэн улс шүү дээ. Зэсийн баяжмал бол Лондоны биржийн тухайн өдрийн үнээр дэлхийн зах зээлд борлогдож, ил тодоор орлого ашиг, татвар тооцоо нь гардаг. Өөрийн борлуулагч, худалдан авагчтай, тогтсон дүрэм журамтай, тодорхой зах зээлтэй бараа бүтээгдэхүүн гэж л ойлгодог. Түүнийг хувь хүн зарж борлуулж их наядаар идэж уух боломж байх учиргүй. Элдэв зураг, схем, домог зохиосон, түүндээ үнэмшиж таваргагчид бишгүй л гардаг. Харин төрд, Хэрэг эрхлэхэд эзэмшил нь 100% шилжээд, Онц байдал нэрийн дор хараа хяналтгүй яаж самарч байгааг мэдэх юм алга. Онцгүй эмгэгийн мэдэгдлийг даалгавар биелүүлж яваа гэж ойлгосон. Хэрэв өөрөө энэ тухай санаачилж ярьж байгаа бол гол бай нь би биш байх. Эргэн тойрондоо, халамжлагч бас өрсөлдөгчдөө мессеж илгээж байгаа царай нь. “Би олон юм мэднэ. Миний хүмүүс хэрэг шалгадаг. Бас ялладаг, шийтгэдэг. АТГ-ын даргаас эхлээд миний хүн, барагтайхан байгаарай, ээлж чинь ирнэ” гэж харуулж байгаа улаан кноп, хэдэн микрофон байхаа даа. Түүнийг ийм юм ярихад Тэргүүн Комиссар Дашдаваа хүртэл халууцаж суудаг л байх. Хэн энэ бүхнийг түүнд хэлсэн дамжуулсан болж харагдах, ямар хууль яаж зөрчигдөж байгааг АТГ-ын дарга андахгүй. Тэр “оэ” хэрэг ярьж, хууль шүүхийн өмнүүр орж бусдад ял зэм тулгахдаа дуртай, жаргалтай байгаа гэж. Самбар үзүүлэн зурчихсан. Бах нь ханаж, хамар нь гялалзаад. Хариуцсан ажлаас нь юм тодруулах гэсэн асуултад “би мэдэхгүй” гэж суусан нь харамсам. Зарим сурвалжлагч сценари зөрчсөн байх. Гэхдээ өвчин зовлон, хорио цээрээс болоод хүнд байдалд орлоо, ард иргэдийн амьжиргаа хэцүүдэж байна. Ямар бодлого, стратеги баримталж, яаж давж гарах гэж байна? Үр дүн, үйл явц нь юу болж байна гэх асуултыг иргэд асуух эрхтэй. Хэрэг эрхлэхийн дарга бол үүнийг мэдэх, хариулах эхний үүрэгтэн мөн. Намайг “Яаж баяжив” гэж шарлаах иргэний асуулт, намайг элдэв хулгай зэлгий, муу бүхэнд орооцолдуулж харааж гүтгэх жирийн нэг залуугийн санаа бодол хардалтыг би үргэлж хүндэтгэнэ. Бүр зөв гэж үзнэ. Харин “Иргэдийнхээ итгэлийг албан тушаалаар наймаалцахгүй. Ямар нэг албан тушаалд очихгүй” гэж ам тангараг тавьж явсан, яваа давхар дээлэн дор аахилах төрийн сайдын үг. Хүмүүс ч сайд тэгж ярилаа гээд ач холбогдол өгч асуух юм. Хүний мөн чанарын тухай драм ч юм шиг, хэтрүүлэг ч юм шиг. Гучаад онд бол ногоон малгай
духдуулчихсан, “даргаа буудчих уу” гээд харайж явах, нөхрийг нь гүтгэж шоронд хийчихээд эхнэрт нь хошуу дэвсэж чадах дамар. Монголыг “ковид” ялахгүй, Монголын ирээдүйг ийм солигддог нүүртэнүүд л ална. Сайд надад хэрэг тохох тусам өөрөө асуудалд орооцолдож, өөрийн болон бусдын хийж байгаа хулгайг далдлах илбээ үзүүлж байна. Гэмтэй гэж бодож байгаа бол намайг ялал, гэмгүй бусдыг бүү хэлмэгдүүл гэж би сүүлдээ бодох болсон. Ах нарын арын нүх адилхан ч, ах бүхэн адил биш. Долоолгогчоосоо нэхэх асуух юмаа надаас нэхэж асуух хэрэггүй. Хулгайд гүтгэж шуугиулаад араар нь арчаагүй зорилгоо гүйцэлдүүлдэг. Гүтгэлэг үнэн болдог, гүтгэсэн нь дайрсан нь шударга харагддаг азгүй үе. Үе ч юу байхав, урсаад өнгөрөх барааны бор саван төдий юм даа. Үзэгдэлтэй биш учир шалтгаантай барилдах нь түмэнд тустай байдаг. Баабарын бичсэнээр “түүхийн шившиг”-тэй там булаацалдаад яахав. Өөрт нь хэрэгтэй бол бурханаа ч гүтгэж, худалдаж арилжина. Морь ч билүү, илжиг ч билүү энд тэндээс хуулсан юм барьчхаад, долоох гэж зүтгэж байсныг нь бодоход одоо ч сэжиг хүрэм. Залуу ирээдүйгээ боддог хүн түүнээс хол, зайгаа барьж явмаар эмгэг. Зарим нэг хүнд миний муу сайныг ярих байтугай, миний бүтэн нэрийг хэлэх ч ахадна. Би Монголынхоо төлөө бүхнээ зориулсан. Би Монголдоо муу юм хийгээгүй. Би Монгол улсдаа хайртай. Би Монголоо бодож амьдардаг. Нэг: Яаж баяжив? Дарханы төмөрлөг, Хөтөлийн цемент шохой, Багануурын станц, Халзан Бүргэдэй гээд яаж гулгуулснаа (яаж хулгайлснаа гэсэн үг байх) нэг сайхан халаач. Энд тэнд нуусан мөнгөө гаргаач. Яаж баяжив? Зарим зүйлийг хардах, гүжирдэх биш тодорхой шалгуур тавиад харчих. Тэгэхэд илэрхий болдог юм. Энэ хүн ийм юм хийх үү? Эсвэл энэ хүн ийм юм эс хийх үү? гээд. Мөнгөтэй нөлөөтэй бол урд хойт, хүний өөрийн хамаагүй очиж тэвэрдэг. Шанхай шаахай, дэвжээ дэлхий, хувь хувьсгалаа ялгадаггүй. Харин Монголоо гэсэн сэтгэл зүрх, тэмцэл зүтгэлд хатуурхдаг. Мөнгөтэй, ажил нь өнгөтэй яваа нэгнээ дээрэмддэг. Хөдөлмөрч, зүтгэлтэйг нь түүж харлуулдаг. Бухимдсан, тэвдсэн хэсгийг нь хараал зүхэлээр хоололдог. Энэ бол Монголдоо хайртай, Монголоо өөд татах гэж зүтгэж байгаа хүний хийдэг ажил биш. Дээрхи байдлаар бидний улс орон хир удаан, хир хол явах вэ? Ийм террор хэзээ эцэс болох вэ? Муу цаг, дайн тулаан, өвчин эмгэг хүртэл өнгөрдөг. Хүний хорвоо хар муу, харанхуй хэцүүг үзэх тусам ухааждаг. Сайн руу зөв рүү, чөлөөт байдал руу, ухаалаг амьдрах руу илүү тэмүүлдэг. Гүтгэлэг, доромжлол хүртэл адын хүчээ алддаг. Хүний зам мөр ямар байх өөрөөс нь л шалтгаалдаг. Хэн ч хазгай мөртэй явахыг хүсэхгүй. Тэр цемент шохой, станц, төмөрлөг, мэдэх мэдэхгүй газрын нэрийг надад наах гээд наалдахгүй. Би тийм юманд хутгалдаагүй, оролцоогүй. Би мэдэхгүй. Надад энд тэнд мөнгө нуух шаардлага байхгүй. Миний амьдралын үнэн бол бусдын эвлүүлсэн зураг, кино, нэвтрүүлгэнд байхгүй. Миний элэг зүрхэнд ил явдаг юм. Аль нэг хүний мэдэгдэл, яллах дүгнэлтэн дотор ч байхгүй. Ээлжит дуулиан, сүржин зарлах шуугианд ч байхгүй. Би нууж амьдардаг далд хүн биш. Хүнд илүү юм шаардлагагүйг, чадахгүй зүйлээрээ оролдохын хэрэггүйг төрд орохоосоо өмнө ухаарсан, мэдсэн л хүн. Надад нэг л зарчим байсан. Одоо ч бий. Бусдын ажлыг “бүтээсэй” гэж боддог. Монголд хэрэгтэй бол ажил үйлс нь бүтэмжтэй байгаасай гэдэг. Төр бизнес хоёр холилдож болохгүй. Энэ бүхнийг ил хэлж, ил амьдарч ирсэн. Харин би нэг хорыг, нэг муухай юмыг хожуу ойлгосон. Үнэхээр би энэ талаар ухаж бүрэн зургаар нь хараагүй явсан. Хэрэгт, гүтгэлэгт хардагдаад би ингэж ярьж бичиж байгаа юм биш. Миний үнэн л энэ. Төрийн хулгай өөр түвшинд гарсан юм байна. Төрөөс, түмнээс хулгай хийх арга нарийсч байгаа юм байна. Ийм зүйл Монголд аль хэдий нэвтэрч, ажил хэрэг болоод явж байгаа юм байна. Харин би энэ байдлыг дутуу харсан. Бас үзэгдэл талаас нь хараад, үнэн шалтгааныг нь гүйцэд ухаараагүй явжээ. Авлига хулгай улам төгөлдөржиж, урлаг шахуу, учир утга нь хожуу тайлагдах түвшинд очсон байна. Үзээгүй, мэдээгүй, цагийн эрхээр тодрох өөр цаана нь юу ч байгаа юм билээ. Аль ч орны, аль ч үеийн төр бол түмний ажилд бүтэж, урагшлахад нь туслах дэмжих үүрэгтэй явж ирсэн. Гэтэл энэ үнэнийг өөрчилж өөртөө ашиглахад, харийн сонирхолд ч хамаагүй үйлчилэхэд зарим тоглогчийн зорилго оршдог аж. Бүтээх биш нураах, явуулах биш зогсоох. Ийм үйдлээс олонх хохирох боловч, хожих цөөн заавал гардаг. Зогсоосноо хөдөлгөх гэж байгаа нэрээр дахиад хулгайлах. Шарх нь үргэлж нээлттэй хос хутгатай операци. Төрийн хууль хүртэл төгс биш зохицуулалттай нь илэрдэг. Авлига, албан тушаалын хэргийг хуулинд голдуу давуу байдал олгож, тэндээс завших гэх байдлаар томёолдог. Гэтэл ажлыг зогсоогоод хувьдаа ашиг гаргах нь нийтэд хортой ч завшигчдад бүр унацтай. Хууль дүрэм, шийтгэл хариуцлага ч энэ хүрээд цоордог. Төр ажлыг явуулах ёстой гэж би хэнхэглэж явсан болохоос биш, зогсоох нураах ёстой гэж бодож байсангүй. Ажлыг нь зогсооно гэж айлгадаг, зогсоодог, тэгээд ашиг хүртдэг. Ийм нарийн “бизнес хулгай”, “бизнес төлөвлөгөө” миний толгойд төлжсөнгүй. Өдгөө зарим мэргэн ард “төр зогсоож байж л, хааж боож байж л хулгайлдаг, чи л мэдэхгүй байв” гэж зандрах байх. Төрийн ажлыг өөрөөр хардаг, өөрөөр хардаг учраас надаас тийм үйлдэл гардаггүй байсан. Би ийм хулгай хийж яваагүй. Ийм юм мэдэхгүй. Надтай голдуу явсан, бүтсэн ажлыг, бизнесийг холбож харддаг нь тийм учиртай байх. Бусдын ажил бизнест атаархаж, аль эсвэл тэндээс ашиг харж зогсоох гэж явсан бодол үйлдэл надад байхгүй. Та нар өөрсдөө бод. Ажлаа бүтээчихээд хулгайчид, авлигачид бизнесээ өгчихдөг хүн ч гэж хаа байхав. Ийм юмтай би таараагүй. Хулгайч Монголд засаглах ёсгүй. Монголд хууль хэрэгжих ёстой. Магтуулж худал амьдарснаас, муулуулж үнэн явсан нь дээр. Эрх чөлөө бол гарцаагүй зөв зам. Муу парламент, муу засаг, муу ерөнхийлөгчтэй байсан ч улс орны амьдрал явж л байх ёстой. Эрх чөлөөнд л ийм боломж байдаг. Төр харин хүнд хэцүүг, муу муухайг, сорилт бэрхшээлийг давахад ард түмэндээ туслах учиртай. Гэнэн ч гэмээр, үнэн ч гэмээр, гэхдээ зөв гэж хатуу итгэдэг дээрх зарчмыг би ажил амьдралдаа “улаан шугам” болгож барьж ирсэн. Барьж явдаг. Зарчимтай байхгүй бол идэж уусан гэх шуугиан намжихгүй юм байна. Дараалал ч дуусахгүйм билээ. Асуудлыг ард олны хяналтад өгөх, байлгах л зөв гарц. Үүний төлөө би явдаг. Хулгайч хүн хэзээ ч хариуцлага, хяналт, шилэн ил тодын төлөө явдаггүй юм. Юу үнэн, энэ үнэн. Хэрэв би хараалчдын дайрдагаар тийм их юм идэж уусан, хууль зөрчсөн бол өнөөдрийн өөрийнхөө явж байгаа шиг ийм замыг сонгохгүй байсан. Аль нэг нам руу, түүний хамгаалалт руу эртхэн шургах байсан. Улс төрөөс холдохгүй, дотор нь бужигнуулж байх байсан. Халдашгүй байдал нэхэж, сонгууль, шуугиантай сэдэв хайж энд тэндэхийн эвсэл намын энгэрт зүүгдэх байв. Намайг хүний хэлснээр хардаг дүгнэдэг, сургаар хараадагийг би харсан. Бусдын зохиож, бичиж хэлж үзүүлсэнд үнэмшиж над руу дайрдагийг би мэднэ. Сүүлийн жишээ гэхэд би Facebook-ын нүүрэндээ Луврын музейд ганц хувь хадгалагддаг, дэлхийн сонгодог уран зургаас шэйр хийхэд “Чи энэ зургийг хаанаас хулгайлав” гэж үнэнээсээ бухимдан бичих хүнийг хараад гайхсан. Өрөвдмөөр ч юм шиг, уучилмаар ч юм шиг. Дижитал ертөнцөд нэг үнэн байна. Чи өөрөөрөө байхгүй бол хүн чамайг бусдын зохиосноор хардаг. Чи үнэнээрээ бай, өөрийнхөө замаар яв. Тэгвэл ялалт, түүх чиний талд гэрэлтэх болно. “Чи яаж баяжив” гэж элэг нэгтнээрээ асуулгахдаа би толгой өндөр байдаг. Харьд ч адилхан. “Чингисийн зулбасага” гэж хэлүүлэх бүртээ би бахархдаг. -Та ийм ардчилалын төлөө явсан уу гэж ам асуулгах бүрт “Тийм. Бид ирэх газраа ирсэн” гэж би хариулдаг. Миний өмнө нэрээ мартаж явсан юмнууд намайг илүүтэй зулгаадаг. Энэ зэргийн сорилт бэрхшээл байтугай төсөөлшгүй аюулыг сортоотой өвөг дээдэс минь туучаад барсан байдаг. Тулаад ирсэн зовлонг туулаад л гарна. Би энэ бүхнийг тэвчихгүй бол Монголын эрх чөлөө, бүрэн эрхийн төлөө өөр хэний охин, хэний хүү ад болох юм бэ? Өөр хэн Монголын төлөө хэцүү зам сонгож хэлүүлж, чичлүүлж явах юм бэ? Эх орныхоо төлөө алдах эрх, хараалгах зориг өөр хэнд тэгээд үлдэх юм бэ? Хавчиж дарах хадны дундаас хэн тэгээд тэмцэж хашгирах юм бэ? Монголын төлөө ад болох эр зориг л Монголын аврал мөн болохыг би ойлгосон. Монгол бол онож алдах нь байдаг нэр төр байтугай, алтан амиа өмнөөс нь өгөх бидний цор ганц Эх орон шүү дээ. Цээжээ дэлдэгсэд хулчгар байдаг юм. Эрх чөлөө, Эх орондоо хайртай хүнээс л зориг гардаг. Би хулгайг сүнсээрээ солиогүй. Би харин шударгыг тогтоож чадна гэж их зөрүүдэлсэн, зүтгэсэн. Нэг хүний үг, нэг хүний үйл хэргээр журамт нийгэм бүрэн ирдэггүйг ойлгосон. Тэглээ гээд би төрөөр түрий барьж хууль, шүүхийг өшигчиж яваагүй. Хулгай хийхгүй амьдрах бол эрдэм юм гэдэгт одоо ч итгэдэг. Би эерэг хүн. Буй бүхэндээ сэтгэл ханаж, баярлаж, жаргаж явдаг хүн. Надад харин ард түмэндээ талархах, ардчилалдаа баярлах шалтгаан бий. Монголын ард түмэн, Монголын ардчилал хэнд ч худалдагдахгүй, бас хирийн юманд дарагдахгүй, улам хэрсүү болсоор байна. Энэ л миний баярлах шалтгаан юм. 2020 оны 4 дүгээр сар",Шар мэдээ
"Францад есөн настай сурагч хүү хоёрдугаар сард коронавирусийн халдвар авсан ч ойр дотно харилцаатай болон уулзаж, учирсан нэг ч хүндээ халдвар тараагаагүйг судалгаагаар баталж, хүүхдийн биеийн онцлогийг нарийн судалж үзэх хэрэгтэйг харуулжээ. Францын эрүүл мэндийн мэргэжилтнүүд халдвар авсан хүүд анхаарлаа хандуулан судалж үзэхэд тэрбээр гэр бүлийнхэн болон бусад 172 ойрын хавьтагчдаа халдвар тараагаагүй байжээ. Хүүтэй хавьтсан гэх бүх хүмүүсийг тусгаарласан ч тэднээс нэгнийх нь л шинжилгээний хариу эерэг гарсан байна. Гэвч эмч нар тухайн нэг иргэнийг хүүгээс өөр эх сурвалжаас халдвар авсан хэмээн дүгнэжээ. Халдварт өвчин судлалын сэтгүүлд хэвлэгдсэн судалгаанаас үзэхэд хүү коронавирусаас гадна хүнд, хөнгөн ханиадны халдвар авсан байжээ. Улмаар гэр бүлийн зарим гишүүдэд ханиад халдаасан ч коронавирусийг харин халдаагаагүй байна. Халдварт өвчин, вирус судлаач, судалгааны ахлагч доктор Костас Данисийн хэлснээр хүү халдвар авснаасаа хойш өөр гурван ч усан тэшүүрийн сургуульд очсон гэнэ. Гэвч түүнтэй уулзсан хэн ч халдвар аваагүй байна. Иймд судлаачид хүүхдийн биед өөр нэгэн онцлог бий хэмээн үзэж байгаа ажээ. Хүү хоёрдугаар сард усан тэшүүрийн Лес Контаминес-Монжойе төвд очсон аж. Тус газарт Их Британийн “супер тараагч” Стив Валш бас амарч байсан гэнэ. Валш халдвар авсныхаа дараа нэгдүгээр сард Сингапурт бизнес уулзалт хийж олон арван хүнд халдвар тараагаад, Францад очжээ. Эх сурвалж: RT.COM",Шар мэдээ
"Улсын Их Хурлын Төрийн байгуулалтын байнгын хорооны өнөөдрийн (2020.04.22) хуралдаан 52.6 хувийн ирцтэйгээр 10 цаг 41 минутад эхэлж, хоёр асуудал хэлэлцэн шийдвэрлэлээ. Байнгын хорооны хуралдаанаар эхлээд Улсын Их Хурлын гишүүн С.Бямбацогт, О.Баасанхүү, Ж.Батзандан, Д.Лүндээжанцан, З.Нарантуяа, Х.Нямбаатар, Д.Оюунхорол, Я.Санжмятав, Д.Тогтохсүрэн, Д.Хаянхярваа нарын санаачлан боловсруулж 2020 оны 04 дүгээр сарын 16-ны өдөр өргөн барьсан Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхийг шийдвэрлэв. Төсөл санаачлагчийн илтгэлийг Улсын Их Хурлын гишүүн С.Бямбацогт танилцууллаа. Монгол Улсын Их Хурлын тухай хуулийн шинэчилсэн найруулгын төсөл нь 7 бүлэг 50 зүйлтэй бөгөөд төслөөр Үндсэн хуулийн нэмэлт, өөрчлөлттэй холбоотой харилцааг шинээр болон өөрчлөн найруулсан байна. Тухайлбал, Улсын Их Хурлын нэгэн бүрэн эрхийн хугацаа дуусгавар болох тухай, Улсын Их Хурал зөвхөн Ерөнхий сайдыг томилж, огцруулж, харин Засгийн газрын гишүүдийг томилж, чөлөөлж, огцруулах эрхийг хассан байна. Засгийн газрын үйл ажиллагааны хөтөлбөр, улсын төсөв, түүний гүйцэтгэлийн тайланг хөгжлийн болон үндэсний аюулгүй байдлын бодлогод нийцүүлэн батлах, хөгжлийн бодлого төлөвлөлт тогтвортой байх болон улсын төсвийг хэлэлцэн батлахдаа төсвийн зарлагын болон алдагдлын хэмжээг нэмэгдүүлж болохгүй талаар заасан байна. Хууль санаачлах эрхийн хүрээ хязгаарыг хуулиар тогтоох тухай, Улсын Их Хурлын ээлжит чуулганы үргэлжлэх хугацааг 75-аас доошгүй ажлын өдөр болгох тухай, чуулган нэгдэн болон Байнгын хорооны хуралдаан гишүүдийн олонх хүрэлцсэн ирсэн тохиолдолд хүчинтэйд үзэх, Үндсэн хуульд өөрөөр заагаагүй бол асуудлыг хуралдаанд оролцсон гишүүдийн олонхийн саналаар шийдвэрлэх, хуулийг Улсын Их Хурлын нийт гишүүдийн олонхийн саналаар батлах тухай зохицуулалтуудыг төсөлд тусгасан болохыг С.Бямбацогт гишүүн танилцуулав. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулах зорилгоор Улсын Их Хурлын хууль тогтоох бүрэн эрх болон хянан шалгах бүрэн эрхээ хэрэгжүүлэхтэй холбоотой зохицуулалт, гишүүний үйл ажиллагаанд хориглох зүйлсэд олон улсын парламентын холбооноос гаргасан судалгаа, зөвлөмжид үндэслэн шинэ зохицуулалт нэмж тусгасан болохыг тэрбээр танилцуулгадаа дурдлаа. Улсын Их Хурлын гишүүн нь Ерөнхий сайд, Засгийн газрын гишүүнээс бусад хуулиар тогтоосон үүрэгт нь үл хамаарах ажил, албан тушаал хавсарч болохгүй тухай, Ерөнхий сайд болон Засгийн газрын дөрвөөс илүүгүй гишүүн Улсын Их Хурлын гишүүнийг хавсарч болох тухай, гишүүнийг эгүүлэн татах зохицуулалтыг нарийвчлан тусгасан байна. Төсөлд Улсын Их Хурлын олонхийг бүрдүүлж, Ерөнхий сайдад нэр дэвшүүлэх, Засгийн газрын гишүүд Улсын Их Хуралд тангараг өргөх тухай тус тус заажээ. Ерөнхий сайдыг огцруулах тухай санал гаргах, түүнд итгэл хүлээлгэх эсэхтэй холбоотой зэрэг Улсын Их Хурал, түүний бүрэн эрхтэй холбоотой 13 багц асуудлыг шинэчлэн зохицуулснаар Монгол Улсын Их Хурлын тухай хуульд тухайн харилцааг шинэчлэн болон шинээр зохицуулах хэрэгцээ шаардлага үүссэн байна. Монгол Улсын байнгын ажиллагаатай парламентын 28 жилийн туршлагад тулгуурлан, олон улсын жишигт нийцүүлэн Улсын Их Хурлын зорилт, чиг үүрэг, Улсын Их Хурлын бие даасан байдлыг хангах, Улсын Их Хурлын Анхдугаар, ээлжит, ээлжит бус, онцгой чуулганы зохицуулалтыг боловсронгуй болгохтой холбоотой зохицуулалтыг төсөлд шинээр нэмж тусгажээ. Хууль тогтоох, хууль тогтоомжийн биелэлтэд хяналт тавих бүрэн эрхийн үр нөлөөг сайжруулж, улмаар Улсын Их Хурлын чуулганы хуралдаанд оролцож байгаа албан тушаалтан хүндэтгэн үзэх шалтгаангүйгээр хуралд хүрэлцэн ирээгүй, тайлбар өгөхөөс татгалзсан, хуралдаанд оролцсон этгээд хуралдааны дэг зөрчсөн, санаатайгаар худал мэдээлэл өгсөн бол парламентыг үл хүндэтгэсэн үйлдэл хэмээн үзэж тухайн этгээдэд Төрийн албаны болон холбогдох бусад хуульд заасан хариуцлага хүлээлгэхээр хариуцлагажуулсан гэлээ. Түүнчлэн Улсын Их Хурлын Тамгын газрын үйл ажиллагааг нарийвчлан зохицуулахтай холбоотой асуудлыг төсөлд тусгасан байна. Төсөл санаачлагчийн илтгэлтэй холбогдуулан Улсын Их Хурлын гишүүн Ж.Батзандан, О.Баасанхүү нар асуулт асууж, төсөл санаачлагчдаас хариулт авлаа. Тухайлбал, Улсын Их Хурлын гишүүнийг эгүүлэн татахтай холбоотой зохицуулалтын талаар Ж.Батзандан гишүүн тодруулав. Үндсэн хуулийн цэц Үндсэн хуулийн Жаран зургаадугаар зүйлийн 2 дахь хэсгийн 4-т зааснаар гишүүнийг эгүүлэн татах үндэслэлтэй гэсэн дүгнэлт гаргасныг Улсын Их Хурал хүлээн зөвшөөрсөн, Үндсэн хуулийн цэц гишүүнийг энэ хуулийн 7.2 дахь хэсэгт заасан тангарагаасаа няцаж Үндсэн хууль зөрчсөн гэсэн дүгнэлт гаргасныг Улсын Их Хурал хүлээн зөвшөөрсөн, гишүүн гэмт хэрэг үйлдсэн болох нь шүүхийн хүчин төгөлдөр шийтгэх тогтоолоор тогтоогдсон бол эгүүлэн татах тогтоол гаргахаар төсөлд тусгажээ. Улсын Их Хурлын гишүүн О.Баасанхүү Улсын Их Хурал дахь нам, эвсэлийн бүлгийн талаарх зохицуулалтын талаар тодруулга хүсэв. Улсын Их Хурлын гишүүн С.Бямбацогт хариулахдаа, Улсын Их Хурлын сонгуулийн дүнгээр Улсын Их Хуралд наймаас доошгүй суудал авсан нам, эвсэл бүлэг байгуулна. Бие даан нэр дэвшиж сонгогдсон болон ээлжит сонгуулиар наймаас доош суудал авсан өөр өөр нам, эвслийн төлөөлөл бүхий гишүүд нийлж нэг бүлэг байгуулахыг хориглоно. Гишүүн бүлгээс гарсан бол өөр бүлэгт нэгдэн орохыг, бүлгээс гарсан гишүүд нэгдэж бие даан бүлэг байгуулахыг хориглохоор төсөлд тусгасан байна. Улсын Их Хуралд бүлэг байгуулсан нам татан буугдсан, эвсэл тарсан бол бүлгийг татан буугдсанд тооцох ба түүний бүрэлдэхүүнд байсан гишүүд нэгдэн дахин бүлэг байгуулахыг хориглох юм байна. Түүнчлэн Улсын Их Хурлын гишүүд хамтран Улсын Их Хурал дахь нам, эвслийн бүлгээс өөр зохион байгуулалтын хэлбэр үүсгэхийг хориглох зохицуулалтыг төсөлд тусгаад байгаа гэв. Ийнхүү гишүүд асуулт асууж, хариулт авсны дараа Монгол Улсын Их Хурлын тухай хуулийн шинэчилсэн найруулгын төслийн хэлэлцэх эсэхтэй холбогдуулан Улсын Их Хурлын гишүүн О.Баасанхүү, Н.Энхболд, Д.Хаянхярваа нар үг хэлж, байр сууриа илэрхийлэв. Ингээд төслийг хэлэлцэхийг дэмжих томъёоллоор санал хураалт явуулахад хуралдаанд оролцсон 13 гишүүний 9 нь буюу 75 хувийн саналаар дэмжсэн тул энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Монгол Улсын Их Хурлын тухай хуулийн шинэчилсэн найруулгын төслийг нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулахаар шийдвэрлэлээ. Ажлын хэсгийг Улсын Их Хурлын гишүүн Д.Лүндээжанцан ахалж, бүрэлдэхүүнд Улсын Их Хурлын гишүүн Д.Тогтохсүрэн, Б.Жавхлан, Н.Энхболд, Д.Эрдэнэбат, Ж.Батзандан нар ажиллана хэмээн Улсын Их Хурлын Хэвлэл мэдээлэл, олон нийттэй харилцах хэлтсээс мэдээлэв.",Шар мэдээ
"Москвад гуравдугаар сарын дунд үед баригдаж эхэлсэн халдварт өвчний цоо шинэ эмнэлэг нээгдэж, өвчтөнүүдээ хүлээн авч эхэллээ. 800 ортой тус эмнэлэг байдал хүндэрсээр байгаа ОХУ-ын эрүүл мэндийн салбарт хамгийн их хэрэгтэй байгаа тусламж болж байна. Өдгөө ОХУ-д 52763 халдварын тохиолдол бүртгэгдсэний талаас илүү хувь нь нийслэл Москва хотод байна. Сүүлийн 24 цагт 5642 тохиолдол шинээр бүртгэгдсэн. Шинэ эмнэлэг өдөрт 10 мянган шинжилгээ хийх чадалтайгаас гадна 1300 ажилтан байрлан ажиллах боломжтой дотуур байртай гэнэ. “Эмнэлэг 26 мянга гаруй нэгж эмнэлгийн хэрэгсэл, тавилга, ажилчдын хамгаалалтын хувцас авсан. Эмнэлгийн бүх ор шаардлагатай тохиолдолд эрчимт эмчилгээний ор болох  боломжтой. Эхний ээлжинд өчигдөр/2020.04.21/20 өвчтөн хүлээн аваад байна. Өнөөдөр харин 500 ажилтан ажиллаж эхлэх бөгөөд бид чадварлаг хамт олон бүрдүүлсээр байгаа. Манай эмнэлэг мянга гаруй ажлын байртай” хэмээн эмнэлгийн ерөнхий эмч Сергей Переходов ярьжээ. Эмнэлэг цар тахал дарагдсаны дараа ч ажилласаар байна хэмээн Москва хотын дарга Сергей Собянин мэдэгджээ. Шинэ эмнэлэг “Демиховийн 68-р эмнэлэг” нийслэлийн Шинэ Москва гэгдэх газрын Вороновкое тосгонд баригджээ. Барилгын ажил өнгөрсөн сард эхэлснээс хойш нийт 11 мянган барилгачин ажилласан гэнэ. Эх сурвалж: RT.COM",Шар мэдээ
"Бидний өдөр тутамд хэрэглэдэг ундаа, жүүс, хийжүүлсэн ундаа зэрэг нь таатай амттай байдаг ч нөгөө талаараа бидний эрүүл мэндийг хохироож байдаг.Сахар нь бидний цусан дахь инсулинийг ихэсгэдэг ба энэ нь чихрийн шижин,зүрхний шигдээс болон бидний хамгийн  тулгамдсан асуудал болоод байгаа таргалалтыг үүсгэдэг. Сахар идсэний дараа  хүний бие урьдынхаасаа илүү удааширч , их ядрах сульдах зэрэг шинж тэмдэг илэрч ажлын  бүтээмж мууддаг.Тийм ч учраас ихэнхихүмүүс сахар болон чихрийн өндөр агууламжтай,химийн өндөр урвалтай бүтээгдэхүүнээс татгалзаж байгаа хэдий ч тэр болгон эрүүл мэндийн шаардлага хангасан бүтээгдэхүүн олоход хэцүү төдийгүй өртөг өндөр тэр бүр баталгаатай биш байдаг. Харин та энэхүү асуудлыг өөрийнхөө хүссэн амт хэмжээ,орцоороо эрүүл мэндийн шаардлага хангасан шинэхэн жүүс уухад бид туслая. Эзэгтэй бүрийн мэддэг гал тогоонд  заавал байх электрон барааны нэг болох Juicer буюу шүүс шахагч нь хатуу зөөлөн төрөл   бүрийн жимс ногоо болон навчит ургамлын шүүсийг маш сайн 100% шахаж гаргадаг,220 ваттын хүчин чадалтай, оруулах хоолойн   амсар том тул дунд зэргийн жимс, ногоо хэрчиж цаг алдалгүй бүтнээр нь хийж өөрийнхөө хүссэн жимсний шүүсийг хормын дотор бэлтгэх болно.Дэлгүүрт зарагддаг хугацаа нь хэтэрсэн эсвэл хугацаа дуусах дөхсөн хадгалалтын горимыг зөрчсөн гэх зэрэг сэтгэл ханамжгүй бүтээгдэхүүнээс татгалзан өөрийн гараар шинэхэн жимсний шүүс бэлтгэхэд тань тусалж NEXT ELECTRONICS багцын хямдрал зарлалаа. Хаврын улиралд бусад улирлаа бодвол илүү их ядарч сульдах, нойргүйдэх,дархлаа муудах зэрэг шинж тэмдгүүд хамгийн их илэрдэг тул та өөрийнхөө гэрт хүссэн цагтаа хүссэн  амин дэмтэй шинэхэн шүүсийг хэрэглэж шинэхэн жимс ногооноос хүний биед байх ёстой витаминаа нөхөх боломжтой. Таны дархлааг дэмжих шинэхэн жимсний шүүс бэлтгэх 5 жорыг танд хүргэж байна.Мөн 0-3 насны хүүхдүүд ногоо идэхдээ муу байдаг бөгөөд та шүүс болгон шахаж ,шинэхэн жимсний нухаш бэлтгэж өгч ч болно. 1.Киви+Тал лимон+Анар Кивигээ хальсалж нухаад лимоны шүүсээ шахаж сайтар хутгана. 2 зүсэм лемон үлдээгээд бусдыг нь шүүс болгоорой. Дээрээс нь анар жимсээ хийгээд хутгана.2 зүсэм лимоноо хийнэ. 2.Бууцай+ Ногоон алим+ Өргөст хэмх+Чиа үр+ Тал лимон+10гр цагаан гаа Бууцайгаа сайтар угаан ногоон алим болон тал лимоноо хэрчин хийгээд дээрээс нь чиа үр цагаан гаагаа  хийн хутгана.  3.Лууван+алим+ Хүрэн манжин+Чиа үр Бүх орцоо хэрчин хийгээд хамгийн сүүлд чиа үрээ хийнэ.  4.Банана+Алим+Киви Бүх орцоо хэрчин хийгээд таны амтат шүүс бэлэн болно.  5.Жүрж Хэн бүхний мэдэх хамгийн энгийн хэрнээ витаминлаг жүүс бол жүржийн шүүс юм. 2ш жүрж 100гр шүүсийг танд бэлэн болгож өгөх болно. Өдөр бүр шинэхэн жимсний шүүсийг хайртай  хүн бүхэндээ өөрийн гараар бэлдэж өгч хайр халамжаа мэдрүүлээрэй. Гал тогооны цахилгаан барааны хэрэгслээ сайжруулахыг зорьж буй эзэгтэй танаа. 📅 Энэ сарын 4-р сарын 25-ныг дуустал зөвхөн танд зориулж Philips брэндийн Шүүс шахагч + холигч багцын  хямдралаа зарлалаа. 🚚 Мөн эдгээр өдрүүдэд интернет дэлгүүрээр худалдан авалт хийсэн хүргэлт бүрт зөв аарцны ундаа бэлэглэнэ. 🌐 https://next.mn/t/kitchen/making-drink/juicers… 📞 7719-1919",Шар мэдээ
Эрүүл мэндийн яамнаас коронавируст халдварын нөхцөл байдлын мэдээллийг 2020 оны 04 дүгээр сарын 22-ны өдрийн 11:00 цагийн байдлаар мэдээллээ. Тус өвчнөөр 177 619 хүн нас бараад байна. Халдвар авсан хүний тоо 2 556 745 д хүрсэн бол 690 393 хүн эдгэрчээ.  ЭХ СУРВАЛЖ: ОБЕГ,Шар мэдээ
"Эрүүл мэндийн яамны өнөөдрийн мэдээллээр тээврийн жолоочийн ойрын хавьтал болох гэр бүлийн хүнээс коронавирус давтан шинжилгээгээр илэрснийг мэдээллээ. Мөн халдвар авсан жолооч болон түүний эхнэр нь хүүтэйгээ уулзсан байж  болзошгүй гэх мэдээлэл байна. Энэ талаар ХӨСҮТ-ийн Тандалт судалгааны албаны дарга А.Амбасэлмаа болон захирал Д.Нямхүү нараас тодрууллаа. -Сэлэнгэ аймгийн Алтанбулаг боомтоор орж ирсэн жолоочийн эхнэр нь цуг зорчиж явсан эхнэрээс нь коронавирус илэрлээ. Эхнэрийг нь хаана тусгаарлаж байна вэ? –ОХУ-аас Алтанбулагийн боомтоор дөрөвдүгээр сарын 16-ны өдөр нийт 32 автомашин хил нэвтэрсэн. Үүнээс 21 нь ОХУ-ын иргэн байсан тул ачаагаа буулгаад буцсан. Үлдсэн 11 жолоочийн хоёр нь үлдэж ес нь буцсан. Хоёр хүн үлдсэнээс нэг нь жолоочийн гэр бүлийн хүн. Жолооч мэргэжилтэй хүн юм билээ.  Батлагдсан тохиолдлын ойрын хавьтал буюу кабинд нь сууж явсан хүнээс давтан шинжилгээгээр коронавирус илэрсэн. Давтан шинжилгээгээр коронавирус илэрсэн жолоочийн гэр бүлийн хүнийг ХӨСҮТ-д тусгаарлаж эмнэлгийн хяналтад авсан. Хилээр буцсан есөн жолоочоос  дөрөв нь эргэж ирсэн бол тав нь ирээгүй байна. Эргэн ирсэн дөрвөн жолоочийг Сэлэнгэ аймагт тусгаарлаад байна. -Хот хоорондын хөдөлгөөнийг хаасантай холбоотойгоор коронавирусийн халдварыг дотоодоосоо алдсан байж болзошгүй гэх хардлага байна. Тээврийн жолоочтой ойрын хавьтал болсон хүмүүс бүгд тусгаарлалтад байсан уу?  –Коронавирусийн батлагдсан 35 дахь тохиолдол ОХУ-аас ачаа тээвэрлэж явсан жолоочоос илэрсэн. ХӨСҮТ-ийн мэргэжлийн баг  Алтанбулагийн боомтоор энэ сарын 16-ны өдөр орж ирсэн жолооч нарт тухайн үед эрүүл мэндийн байдалд хяналт тавьж, сэжигтэй шинж тэмдэг илрээгүй бол тусгаарлан ажиглах байрууд руу хяналтад авч байгаа. Жолоочийн тухайд тусгаарлан ажиглах байрт тусгаарлагдаж байсан. Ерөнхийдөө коронавирус илэрсэн жолоочийн ойрын хавьтал болох 49 хүнийг илрүүлэн тогтоож, байгаа газарт нь  буюу Сэлэнгэ, Дархан-Уул, Замын-Үүдэд  тусгаарласан. Эдгээр хүмүүс нь жолооч нарыг хилээр нэвтрэхэд хяналт тавьсан хилийн байцаагч, гаалийн ажилтнууд, ачаа тээврийг буулгасан хүмүүс бөгөөд хамгаалах хувцас хэрэгсэлтэй ажилласан. Тиймээ эдгээр хүмүүсийн хувьд эрсдэл харьцангуй бага. Өнөөдрийн байдлаар Улаанбаатар хотод тусгаарлагдаж буй 24 хүний шинжилгээний хариу сөрөг гарсан бол 12 хүний шинжилгээний хариу гараагүй байна. Сорьц өнөө өглөө ХӨСҮТ-д ирлээ. Коронавирусийн 34 дэх батлагдсан тохиолдол бол ОХУ-аар дамжиж хоёрдугаар сарын 21-нд Унгарын Будапешт хүртэл явсан. Тэндээс Алтанбулагийн боомтоор ирсэн. Нийт жолооч нар хилийн цаана хоорондоо уулзах, ОХУ-ын мэргэжилтнүүдтэй уулзаж ачаа тээвэр авах үедээ халдвар авсан байх эрсдэлийг тооцож үзсэн. Энэ тооцооллоор дөрөвдүгээр сарын 8,9-нд халдвар авсан байх эрсдэлтэй. Жолооч нарыг бид хоёр, гурван өдрийн зайтай шинжилгээнд хамруулж байгаа. Тухайн жолооч Алтанбулагийн боомтоор нэвтэрч, тусгаарлах байрт ажиглалтад байсан. -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? –Тээврийн машины жолооч нар олон сараар удаан хугацаагаар тээвэрлэлт хийдэг тул гэр бүлийн хүмүүс нь уулзахыг боддог. Замд нь хоол өгье, хувцсыг нь сольё гэж боддог. Энэ үйл ажиллагаа бол халдвар тархах эрсдэлтэй учраас цаашид иргэд ийм үйлдэл гаргахгүй байх хэрэгтэй. Халдвар бол хаанаас ч гараад ирэхэд бэлэн байна. Д.НЯМХҮҮ: ХАН-УУЛ ДҮҮРЭГТ СЭЖИГТЭЙ ТОХИОЛДОЛ ИЛЭРСЭН ГЭДЭГ ТАШАА МЭДЭЭЛЭЛ ХӨСҮТ-ийн захирал Д.Нямхүү -Ачаа тээврийн жолооч нарыг цагдаагийн машин дагалдаж яваа. Гэтэл тухайн батлагдсан хоёр тохиолдол замдаа хүүтэйгээ уулзсан гэх мэдээлэл байна. Хүү нь  эргүүлийн цагдаа гэдэг нь үнэн үү? -Алтанбулагийн боомтоор орж ирсэн жолооч гэр бүлийн хүний хамтаар замдаа хүүтэйгээ уулзсан үгүйг тодруулахаар эмч эмнэлгийн ажилтнууд, цагдаагийн байгууллага хамтран камерын бичлэгээс хянаж байна. Хүү нь эргүүлийн цагдаа юу үгүй юу гэдэг нь камерын бичлэгээс тодорхой болно. Ер нь хувь хүн үнэнээ хэлэх ёстой. Тухайн жолооч болон түүний эхнэр хоёр бүх л үнэнээ хэлэх ёстой. -Хан-Уул дүүргээс коронавирусийн сэжигтэй тохиолдол илэрсэн гэдэг нь үнэн үү? -Сэжигтэй тохиолдол илрээгүй. Ташаа мэдээлэл бидний ажилд саад учруулж байна. -Эмнэлгүүдийн бэлэн байдал хэр хангагдсан бэ, тоног төхөөрөмжийн нийлүүлэлт хэр байна вэ? –Эмнэлгүүдийн бэлэн байдал бүрэн хангагдсан. АШУИС-ийн Япон-Монголын эмнэлэг, Яармагт баригдаж буй төрөхийн эмнэлэг ашиглалтад оруулахаар шат шатны удирдлагууд, холбогдох албаныхан бүхий л боломж нөөц, хурдаараа ажиллаж байгаа. Эмнэлгүүдийн хэрэгсэлд шаардлагатай тоног төхөөрөмжийн нийлүүлэлт ч хангалттай байгаа. Б.ЦЭЦЭГ",Шар мэдээ
"Хойд Солонгосын удирдагч Ким Жон Ун мэс засалд орсны дараа бие нь сайнгүй байгаа тухай олон улсын хэвлэлүүд мэдээлсэн билээ. Тэгвэл АНУ-ын Ерөнхийлөгч Дональд Трамп энэ мэдээллийн араас Ким Жон Унд сайныг хүсч буйгаа Цагаан ордны хэвлэлийн хурлын үеэр мэдэгджээ.  Дональд Трамп хэлэхдээ “Би түүнийг сайн байгаа гэж найдаж байна. Хэрэв эх сурвалжуудад мэдээлсэн шиг нөхцөл байдалд байгаа бол энэ маш ноцтой. Би мэдээлэл үнэн эсэхийг мэдэхгүй. Тиймээс түүнд сайныг хүсье гэж л хэлж чадах байна” хэмээсэн аж. Ким Жон Ун өнгөрсөн долоо хоногт Хойд Солонгосыг үндэслэгч Ким Ир Сений төрсөн өдрийн арга хэмжээнд оролцоогүй нь олны анхаарлыг татсан юм. Удалгүй түүнийг зүрхний өвчний мэс засалд орсон талаар Өмнөд Солонгосын эх сурвалжууд мэдээлсэн билээ. Ким Жон Ун нь илүү жинтэй, тамхи их татдаг, ядаргаа зэргээс шалтгаалан зүрхний өвчнөөр өвдсөн гэж эх сурвалжууд мэдээлсэн. АНУ-ын Ерөнхийлөгч Дональд Трамп 2018 оны зургадугаар сард Сингапурт Хойд Солонгосын удирдагчтай анх удаа, дараа нь 2019 онд Вьетнамд хоёр дахь удаагаа нүүр тулан уулзсан билээ. Тэд хоорондоо захидал солилцсон талаар эх сурвалжууд мэдээлдэг. Эх сурвалж: Agence France-Presse",Шар мэдээ
"Монгол улсад үйл ажиллагаа явуулдаг сургалтын төвийн төлөөллүүд өнөөдөр/2020.04.22/ “Корона эдийн засгийн шорон биш” гэсэн сэдвийн дор хэвлэлийн хурал хийлээ. Энэхүү хэвлэлийн хуралд сургалтын төвүүдийн төлөөлөл болон Күнз ХХК-ийн Ерөнхий захирал Г.Өнөрсайхан, Монголын авто сургалтын нэгдсэн холбооны Удирдах зөвлөлийн дарга В.Болдмөнх, Эхлэл ХХК-ийн захирал Ч.Батзаяа, DGL хөгжмийн сургалтын төвийн захирал П.Даваацэрэн нар оролцлоо. Монгол улсын улсад нийт 1100 орчим албан ёсны эрхтэй богино хугацааны сургалтын төвүүдэд 5000 гаруй ажилчид ажиллаж байна. Эдгээр төвүүд нь Засгийн газрын 2020 оны нэгдүгээр сарын 26-ны өдрийн 30-р тогтоолын дагуу өнөөдрийг хүртэл үйл ажиллагаагаа зогсоосон төдийгүй, Засгийн газрын 2020 оны дөрөвдүгээр сарын 15-ны өдрийн 139-р тогтоолоор ирэх есдүгээр сарын 1-н хүртэл үйл ажиллагаагаа үргэлжлүүлэн зогсоох болжээ. Эхлэл ХХК-ийн захирал Ч.Батзаяа: -Коронавирусийн халдварыг улс дотроо алдалгүйгээр өдий хүртэл өдөр шөнөгүй ажилласан ЭМЯ, УОК болон холбогдох албаныханд юуны өмнө талархал илэрхийлье. Өнгөрсөн гурван сарын хугацаанд байрны түрээс, үндсэн багш, ажилчдын цалин шимтгэл, арилжааны банк, ББСБ-ын зээлийн улмаас 300 гаруй сургалтын төв хэдийнэ дампуурчээ. Өнгөрөгч дөрөвдүгээр сарын 14-ний өдөр нийт 63 сургалтын төв нийлэн Монгол Улсын Шадар Сайд Ө.Энхтүвшин, ХНХ-ын яамны сайд С.Чинзориг, Нийслэлийн засаг дарга С.Амарсайхан, ОБЕГ-ын дарга генерал Т.Бадрал нарт Мэргэжлийн хяналт болон холбогдох байгууллагуудаас тавих шаардлын дагуу ариутгал явуулах стандартыг хангасан орчинд, 10-аас дээш насанд хүрсэн хүмүүст сургалт явуулах хүсэлтээ хүргүүлсэн боловч ОБЕГ-аас татгалзсан бичиг ирж, бусдаас нь ямар нэгэн хариу ирсэнгүй. Күнз ХХК-ийн Ерөнхий захирал Г.Өнөрсайхан: -Иргэд хоолны газар, худалдааны төв, банк зэрэг олон нийтийн газруудаар өдөрт хэдэн зуугаараа явж байхад яагаад масктай сургалтын төвүүдэд суралцаж болохгүйг гайхаж байна. Мөн буудал, саун, амралтын газар, фитнесс, иогийн үйл ажиллагааг нээж, бие бялдрыг хөгжүүлэхийг зөвшөөрсөн атлаа оюуны хөгжлийг дэмждэг манай байгууллагуудын үйл ажиллагааг нээгээгүйд олон нийт дургүйцэж байна. IELTS, TOEFL, TOPIC, HSK гэх зэрэг дэлхийн нэр хүндтэй их дээд сургуулиудад тэтгэлэгтэй элсэн орох гол шалгуурт эх орны ирээдүй болсон залуучууд минь бэлдэж чадахгүй, боломж нь хаагдаж байгаад харамсч байна. Бидний зүгээс 100 гаруй байгууллагын гарын үсэгтэй шаардах бичгийг модон яст мэлхийн хамт төрийн байгууллагуудад илгээж байна. Модон яст мэлхийг өдөр бүр өөрт харагдах газраа тавьж, ажил олгогчдод таатай, иргэдэд хэрэгтэй оновчтой шийдвэрийг шуурхай гаргаж байхыг санан ажиллахыг хүсье. Тэдний зүгээс илгээсэн шаардлагыг хүлээн авч үйл ажиллагааг нь нээгээгүй тохиолдолд сургалтын төвийн төлөөллүүд хөдөлмөрийн харицлааг дэмжиж, нийгмийн хамгааллыг хангах ёстой С.Чинзориг сайдыг үндсэн үүргээ биелүүлээгүй гэж үзэн огцруулах хүртэл дараагийн шатны арга хэмжээ авах болно гэдгээ мэдэгдлээ.",Шар мэдээ
" Шүүхийн Ерөнхий зөвлөлөөс “Нээлттэй шүүх” хэвлэлийн хурлыг өнөөдөр /2020.04.22/ хийлээ. Монгол Улсын шүүх 2020 оны нэгдүгээр  улиралд 23266 хэрэг, материалыг хянан шийдвэрлэсэн байна. Тодруулбал, Монгол Улсын анхан шатны шүүхүүд нэгдүгээр улиралд Эрүүгийн  3193 хэрэг, иргэний 12909 хэрэг, захиргааны 350 хэрэг, зөрчлийн 4644 нийт 21096 хэрэг, маргааныг хянан шийдвэрлэсэн байна. Улмаар 3779 хүнийг гэмт хэрэг үйлдсэн гэм буруутайд  тооцож, 4644 хүнд зөрчлийн шийтгэл оногдуулж, 413 хүнийг хорих ял эдлэхээс хугацаанаас өмнө суллаж, 1575  хүнд цагдан хорих таслан сэргийлэх арга хэмжээг авсан. Анхан шатны шүүхээр  хянан шийдвэрлэсэн иргэний хэрэг 3294 хэргээр буюу 34.3 хувиар өссөн бол Эрүүгийн хэрэг 157 хэргээр 4.7 хувиар,захиргааны хэрэг 11 хэргээр буюу гурван хувиар тус, тус буурсан. Тайлант хугацаанд шүүхээс 5.6 тэрбум төгрөгийг төрийн санд оруулахаар шийдвэрлэсэн.  Эрүүгийн хэрэг дундаас  гэр бүлийн хүчирхийлэл, мансууруулах болон сэтгэцэд нөлөөлөх эм, бэлдмэл, бодисыг хууль бусаар бэлтгэх, олж авах, хадгалах, тээвэрлэх гэмт хэрэг их хэмжээгээр өссөн дүнтэй  байгаа бол  хүнийг санаатай алах гэмт хэрэг 11 хэргээр буюу 17.2 хувиар , хүний эрүүл мэндэд хүнд хохирол санаатай учруулах гэмт хэрэг 10 хэргээр буюу 9.0 хувиар буурчээ. Энэ үеэр Баянзүрх, Сүхбаатар,Чингэлтэй дүүргийн Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Нийслэлийн прокурорын газраас /НПГ/ УИХ-ын гишүүн  Д.Дамба-Очир, Л.Энхболд,  Г.Солтан, Б.Ундармаа нарыг яллагдагчаар албадан ирүүлэх талаарх саналыг шүүхэд ирүүлсэн. Уг прокурорын саналд дурдсанаар  дуудах бичигт удаа дараа  хүндэтгэн  үзэх  шалтгаангүйгээр ирээгүй гэдэг нь хавтаст хэрэгт авагдсан нотлох баримтын хүрээнд тогтоогдохгүй байна гэж үзэн шүүх саналыг хүлээн авахаас татгалзсан. НПГ-аас Б.Батзоригт холбогдуулан яллах дүгнэлт үйлдэн ирүүлсэн Эрүүгийн хуулийн тусгай ангийн 22.1 дүгээр зүйлийн 3 дахь хэсэг /улс төрд нөлөө бүхий этгээд эрх мэдэл, албан тушаалын байдлаа урвуулан ашиглах/-т заасан гэмт хэрэгт холбогдуулан яллах дүгнэлт үйлдэж, хялбаршуулсан журмаар хянан шийдвэрлүүлэхээр ирүүлсэн эрүүгийн хэргийг Баянзүрх дүүргийн Эрүүгийн хэргийн анхан шатны шүүх хүлээн авч хэргийг ердийн журмаар шийдвэрлэх нь зүйтэй гэж үзсэн.  Улмаар энэ сарын 6-ны өдөр болсон Эрүүгийн хэргийн анхан шатны шүүх хуралдаанд  шүүгдэгч Б.Батзоригийн өмгөөлөгч Б.Мөнхбат эрүүл мэндийн шалтгааны улмаас эмчийн магадлагаа ирүүлсэн учир Баянзүрх дүүргийн ЭХАШШ-ээс шүүх хуралдааныг  өнөөдөр /2020.04.22/ 10:00 цагт товлосон.  Шүүх хуралдаан өнөөдөр эхэлж хэргийг шүүхийн шатанд  нөхөн гүйцэтгэх боломжгүй ажиллагаа хийгдэх тул хэргийг прокурорт шилжүүлсэн. Баянгол, Хан-Уул, Сонгинохайрхан дүүргийн  Эрүүгийн хэргийн анхан шатны шүүхээр хэлэлцэгдсэн зарим хэргүүдийн талаар мэдээлэл өглөө.  Захиргааны хэргийн анхан шатны шүүхийн шүүхээр хэлэлцэгдсэн зарим хэргүүдийн талаарх мэдээлэл өглөө.  Тухайлбал, Урт цагаан ахуйн үйлчилгээний төвийг буулгахтай холбогдуулан тус төвд үйл ажиллагаа явуулдаг нэр бүхий компаниудын  нэхэмжлэлтэй хэргийг шүүх хянан хэлэлцсэн. Хэрэг хянан шийдвэрлэх ажиллагааны явцад нэхэмжлэгч нарын итгэмжлэгдсэн төлөөлөгч нараас гаргасан хүсэлтийг хянан хэлэлцэж Нийслэлийн Засаг дарга болон НИТХ-ын актыг түдгэлзүүлж шийдвэрлэсэн. Уг захирамжид Засаг даргын итгэмжлэгдсэн төлөөлөгч нар гомдол гаргасан тул захиргааны хэргийг давж заалдах шүүх рүү хүргүүлсэн. Нийгмийн даатгалын Ерөнхий газрын нэхэмжлэлтэй Капитал банкны хүлээн авагч шаардлага бүхий  нэхэмжлэлийг шүүх хүлээн аваад аравдугаар сарын 28-ны өдөр Захиргааны хэрэг үүсгэсэн байна. Шүүхээс нэхэмжлэгч хариуцагчдын гаргасан тайлбар, НДЕГ-тай байгуулсан гэрээ зэрэг нотлох баримтуудыг үндэслэн нэхэмжлэгчийн нэхэмжлэлийн шаардлагыг бүхэлд нь хангаж шийдвэрлэсэн. Тодруулбал, Захиргааны хэргийн анхан шатны шүүх Нийгмийн даатгалын сангийн Капитал банканд байршуулсан мөнгөн хадгаламж болох 104 тэрбум 206 сая  төгрөгийг банкны тухай хуульд заасны дагуу засгийн газрын өр төлбөр албан татвар гэсэн дараалалд оруулсныг хүчингүй болгосон байна. Э.БУРАМ",Шар мэдээ
"Аюулгүй байдал, гадаад бодлогын байнгын хорооны хуралдаан “Жанжин Д.Сүхбаатар” танхимд болж байна. Тус хуралдаанаар Зэвсэгт хүчний тухай хуульд нэмэлт, өөрчлөлт оруулах тухай хуулийн төсөл /Засгийн газар 2020.04.01-ний өдөр өргөн мэдүүлсэн/-ийн хэлэлцэх эсэхийг хэлэлцэж байна. Уг хуулийн төслийн танилцуулгыг Батлан хамгаалахын сайд Н.Энхболд хийв. Тэрбээр хэлэхдээ, сүүлийн жилүүдэд улсыг хөгжүүлэх төмөр зам, авто зам, барилга байгууламж, газрын тосны үйлдвэрийн дэд бүтэц зэрэг томоохон төсөл, хөтөлбөрт зэвсэгт хүчний барилга инженерийн анги байгууллагуудыг татан оролцуулж, амжилттай хэрэгжүүлж байна. Энэний жишээг хүмүүс мэдэж байгаа байх. Газрын тосны боловсруулах үйлдвэрийн дэд бүтцийн авто замын даацыг манайхан хүч тавин ажиллаж, ашиглалтад хүлээлгэн өгсөн. Тавантолгой Зүүн баянгийн төмөр замын суурь бүтцийг угсрах зэрэг бүтээн байгуулалтыг зэвсэгт хүчний бие бүрэлдэхүүн Жанжин штаб хариуцан, төр хувийн хэвшлийн түншлэлийн хүрээнд амжилттай хэрэгжүүлж байна. Ийм бүтээн байгуулалтад оруулахдаа үндсэн үүргээ биелүүлэх, бэлэн байдлыг алдагдуулахгүйгээр цэргийн барилга, инженерийн ангийг цэргийн захиргааны удирдлагаар шууд хангах, цэргийн бие даасан төрлийн хэмжээнд үйл ажиллагаа явуулах боломжоор хангах шаардлага байна. Эндээс үүдэн мэргэжлийн цэрэгт хамаардаг барилга, инженерийн ангийн статусыг нэмэгдүүлдэх, гүйцэтгэх чиг үүргийг нь хуулиар нарийвчлан тогтоолгох, харьцангуй биеэ даасан удирдлагатай, төвлөрсөн нэгдмэл байдлыг хангах шаардлага байгаа юм"" хэмээн танилцуулав. Мөн тэрбээр орчин үед цахим кибер халдлага хурдтай өсч, мэдээллийн аюулгүй байдалд заналхийлэх болсонтой холбогдуулан зэвсэгт хүчинд кибер аюулгүй байдлыг хангах эрх зүйн үндсийг хуулиар бий болгох асуудал тавигдаж байна. НҮБ-аас 2013 онд гаргасан кибер аюулгүй байдлыг хангах зөвлөмжийн дагуу 193 гишүүн орноос 115 оронд үндэсний кибер аюулгүй байдлыг хангах хөтөлбөр хэрэгжүүлж байгаа юм байна. Үүнээс 47 оронд кибер аюулгүй байдлын хөтөлбөрийг зэвсэгт хүчин, батлан хамгаалах байгууллага нь хариуцан хэрэгжүүлж байгаа мэдээлэл бий. Засгийн газар 2019 онд тогтоол гаргасан. Энэ тогтоолоор Зэвсэгт хүчний жанжин штабын дарга Кибер аюулгүй байдлыг хангах төв байгуулсан. Энэ төвийн үзйл ажиллагаа эхнээсээ нэлээн эрчимтэй явж байгаа. Цэрэг техникийн хамтын ажиллагааны хүрээнд улсын төсвөөс авч байгаа төсөв мөнгөний хүрээнд алхам алхмаар энэ асуудлуудыг шийдээд явж байгаа. Цаагдаа биш энэ эрх зүйн үндсийг нь хуулиар тогтоож, Монгол Улсын зэвсэгт хүчний бүтцэнд батлан хамгаалахын салбарын, цаашилбал улсын кибер орон зайг хамгаалах чиг үүрэг бүхий бүтэц зохион байгуулалтын нэгжийг бий болгох шаардлага тулгарч байгаа юм. Эдгээр асуудлуудыг анхааралдаа авч, харгалзаж үзээд, Зэвсэгт хүчний тухай хуульд нэмэлт өөрчлөлт оруулах тухай хуулийн төслийг боловсруулж танилцуулж байна. 2019 онд Монгол Улсын Засгийн газраас зэвсэгт хүчний бүтцэд улс орны кибер орон зайг хамгаалах чиг үүргийг хэрэгжүүлэх кибер аюулгүй байдлыг хангах байгууллагыг байгуулж, ажилд нь оруулсан. Мөн Жанжин штабын дэргэд бүтээн байгуулалтыг дэмжих бүтэц бий болгоод, тэр нь өнөөдөр зөвхөн цэргийн байгууллагуудын хүрээ хязгаарт биш, улс орны хэмжээнд явуулж буй бүтээн байгуулалтын ажилд идэвхтэй оролцоод явах ажлыг удирдаж байна. Тэгэхээр энэ байдлуудын эрх зүйн зохицуулалтыг тодорхой болгож, статусыг нь дээшлшүүлэх үүрэг хариуцлагыг нь нэмэгдүүлэх үүднээс ийм төрлийн мэргэжлийн цэргүүд бий болгох, төрлийн цэргүүд бий болгох хуулийн төслүүд дээр ажилласан. Хэлэлцэж шийдвэрлэж өгөхийг та бүхнээс хүсье. Энэ хуульд оруулж буй нэмэлт, өөрчлөлтөөр төсвөөс одоохондоо ямар нэгэн нэмэгдэл зардал гарахгүй. Бид батлагдсан төсвийн хэмжээнд ажиллаж байна. Түрүүн цухас дурдсан. Гадаад орнуудтай хамтарч хэрэгжүүлдэг төсөл, хөтөлбөрүүдийн тодорхой хэмжээ нь бас энэ чиглэлд зарцуулагдаж байна. Улсын хэмжээнд өрнөж буй томоохон бүтээн байгуулалтуудын төсөв мөнгөнөөс энэ ажлыг хийхдээ цэргийн байгууллагууд тодорхой төлбөр мөнгийг нь авч, энэнээсээ хүмүүст технизк төхөөрөмжөө шинэчлэх ажлыг давхар хийгээд явж байна. Асуудлыг Монгол Улсын Ерөнхийлөгч, Зэвсэгт хүчний ерөнхий командлагчтай зөвлөлдсөн, дэмжиж байгаа. Асуудлыг хэлэлцэн шийдвэрлэж өгөхийг хүсье. Байнгын хорооны хуралдаан үргэлжилж байна. XXI ЗУУН КИБЕР ОРОН ЗАЙН УЛС ТӨР Ж.ЭНХБАЯР: –Хуулийн төслийг дэмжиж байна. Дэлхийн улс орнууд кибер орон зайг бие даасан талбар гэж үзэж байна. Хуурай замын, далай тэнгисийн, сансрын, агаарын гээд орон зай дээр нэмэгдээд тав дахь орон зай буюу кибер орон зай үүслээ. Үнэхээр XXI зуун кибер орон зайн улс төр. Эдийн засаг, нийгмийн бүхий л үйл явдал энэ орон зайд өрнөж байна. Ийм ч учраас дэлхийн улс орнууд кибер цэрэг армийг бүрдүүлж, түүндээ бодлогын хувьд маш том анхаарал тавьдаг болоод байна. Өнөөдөр Монгол Улсад кибер аюулгүй түвшин маш хүнд байгаа нь мэргэжлийн бүх тооцоо, судалгаан дээр гарч байна. Өнөөдөр нүдэнд үл үзэгдэж буй вирусийн асуудал, бактериалог, биологийн зэвсгийн төрлүүд дэлхийн эдийн засгийг хэрхэн өөрчилж буйг харж байгаа биз ээ. Үүнтэй адилхан кибер орон зайн томоохон талбар бас л XXI зууны гол чиглэл болчихсон. Монгол Улс кибер орон зайгаа хамгаалах эрх зүйн үндсийг бий болгох, улс орныхоо нийгэм, эдийн засгийн бүх салбарыг гадаад кибер довтолгооноос хамгаалах, аюулгүй байдлыг сахих бодлогын арга хэмжээ авах ёстой. Энэ ачааллыг Монгол Улсын зэвсэгт хүчин үүрэх ёстой. Миний санал гэвэл төрлийн цэргийн түвшинд авч үзэж, ирээдүйг бодож хийх ёстой. Тэрнээс ЗХЖШ-ын дэргэд нэгж хэмжээнд байж болохгүй гэж үздэг. Энэ дээр сайд ямар байр суурьтай байна вэ? Бие даасан төрлийн цэргийг бие даасан командлалтайгаар зохион байгуулж болохгүй байна уу? Хоёрдугаар асуудал, тусгай хүчний асуудал байна. НҮБ-аас бидэнд хүсэлт тавьж байна. Монгол Улсын тусгай хүчнийг энхийг дэмжих ажиллагаанд оролцуулах, Монгол Улс НҮБ-ын ажиллагаанд оролцох эхний үе шатуудыг маш нэр төртэй, амжилттай гүйцэтгэж байгаа. Цаашид энэ үйл ажиллагааг гүнзгийрүүлэх, НҮБ-ын мандат дор тусгай хүчнийг ашиглах зайлшгүй шаардлагууд байна. Иймд Монгол Улсыг энэ чиглэлээр оролцооч гэсэн урилга заллага байнга ирж байгаа. Бид ч гэсэн тийшээ тэмүүлэх учиртай. Зэвсэгт хүчний тухай хуульд өөрчлөлт орж байгаа үед тусгай хүчин гэдэг нэр томъёоллыг мөн оруулаад хийгээд явчихвал, Их хурлын бүрэн эрхийн хариуцлага энэ үед энэ асуудлыг шийдчихвэл зэвсэгт хүчний салбарын эрх зүйн бүх өөрчлөлтүүд үндсэндээ амжилттай хэрэгжиж дуусах гэж байна. МАНАЙ УЛСЫН КИБЕР ОРОН ЗАЙН ХАМГААЛАЛТ ДЭЛХИЙН ХӨГЖЛИЙН ХЭМЖЭЭНЭЭС 15-20 ЖИЛЭЭР ХОЦОРСОН Н.ЭНХБОЛД: -Кибер орон зайн талаар ярьж байгаа зүйлүүдтэй бүрэн дүүрэн санал нэгтэй байна. Өнөөдөр үнэхээр дайн зөвхөн газар, агаар дээр бус кибер орон зайд болж байна. Маш хортой, хөнөөлтэй дайнууд, мөргөлдөөнүүд гарч байгаа. Янз бүрийн байгууллагаас хийсэн судалгаа их. Дунджаар аваад үзэхэд, өнөөдөр манай улсын кибер орон зайн хамгаалалт, тэндээс ирсэн ямар нэгэн халдлага довтолгоонд эсрэг үйлчлэл үзүүлэх чадамжийн хэмжээ дэлхийн хөгжлийн хэмжээнээс 15-20 жил хоцорсон явж байна гэсэн судлаачдын дүгнэлт байдаг юм билээ. Бид энийг хойноос нь дагаад гүйцэх маягаар явах биш, аль болохоор хамгийн сүүлийн үеийн арга хэрэгсэл, техник, программ хангамжийГ хэрэглээд, угтаж зэрэгцэж очих зорилт тавьж, юуны өмнө Кибер аюулгүй байдлыг хангах төв байгуулсан, ажиллаад эхэлсэн. Би ч гэсэн кибер цэргийг төрлийн цэргийн хэмжээнд байх ёстой гэж үздэг. Бид ярьж байгаад хуулиараа эхний ээлжинд барилга, инженерийн цэрэг, кибер цэрэг хоёроо хоёуланг нь төрлийн цэргийн хэмжээнд тавьчихвал маргааш бүгд энэ хэмжээнд оччихно гэсэн үг биш л дээ. гэхдээ бидний өнөөдөр эхлүүлсэн, хийгээд явж байгаа, цаашид төлөвлөсөн, хэрэгжих баталгаа нэлээн өндөр болсон ийм ажлыг үргэлжлүүлээд явахад ойрын үед нэг их олон жилийн дараа биш кибер цэргийнхээ статусыг төрлийн цэргийн хэмжээнд аваачиж чадна гэсэн итгэлтэй байна. Мэргэжлийн хүмүүсээ бэлдэж байгаа. Хамгийн гол нь хөрөнгө мөнгөтэй холбоотой, боловсон хүчин бэлтгэх асуудал байна. Өнөөдөр үнэхээр энэ чиглэлийн боловсон хүчин маш өндөр түвшинд, маш үнэтэй бэлтгэгддэг, өндөр хангамж, цалин шаарддаг болсон байна. Тэгэхээс ч өөр арга байхгүй. Бид алхам алхмаар төлөвлөж хийж байгаа, чадна гэсэн итгэлтэй байгаа. Тэгэхээр аль алиныг нь төрлийн цэргийн хэмжээнд байлгах нь зүйтэй. Одооноос эрх зүйн үндсийг нь тавьж өгөөд, тэр лүүгээ алхам алхмаар дөхөөд, төрлийн цэрэгтэй байх шаардлага байгааг хэлэх байна. Энэ дээр Энхбаяр гишүүнтэй санал нэг байна. Бид тусгай хүчнээ төрлийн хэмжээнд аваачих талаар тусгайлан яриагүй байгаа. Гэхдээ орчин үеийн дайн байлдаан, зэвсэгт мөргөлдөөн явагдаж буй бүх арга барил, орчин өөр болсон. Энэ дотор янз бүрийн чиглэлээр бэлтгэгдсэн тусгай хүчний гүйцэтгэх үүрэг асар өндөр ач холбогдолтой болж байгаа. Манайд орон нутгийн хамгаалалтын тухай хууль гарсан. Утга санаа нь өөрсдөдөө байгаа хязгаарлагдмал боломж, хүчээ ашиглаад бэлтгэл сайтай байж байж төр засаг, зэвсэгт хүчин хуулиар хүлээсэн үүргээ биелүүлэх чадавхиа дээшлүүлэхэд тусгайлан бэлтгэгдсэн хүчин, тусгайлан бэлтгэгдсэн сургагч нар бусдыгаа дагуулах, үлгэр жишээ болох орон нутгийн хамгаалалтын тогтолцоог бэхжүүлэхэд шаардлагатай сургалтуудыг явуулахаас эхлээд бусад чиглэлээр ч гэсэн тусгай хүчний анги нэгтгэл, нэгжүүдийн шаардлага их байгаа. ВЬЕТНАМ УЛСЫН НЭГ ИРГЭН МОНГОЛ УЛСАД ЯЛ ЭДЭЛЖ БАЙНА УИХ-ын Аюулгүй байдлын байнгын хорооны хуралдаанаар мөн “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төсөл /Засгийн газар 2020.04.07-ны өдөр өргөн мэдүүлсэн/-ийг соёрхон батлах тухай хэлэлцэв. Энэ үеэр ХЗДХ-ийн сайд Ц.Нямдорж “Гэмт этгээд шилжүүлэх тухай Монгол Улс, Бүгд Найрамдах Социалист Вьетнам Улс хоорондын гэрээ”-г соёрхон батлах тухай хуулийн төслийг танилцууллаа. Тэрбээр “Гэрээ байгуулахаар 2007 оноос ажиллаж эхэлсэн. 2019 оны зургадугаар сард энэ гэрээний төслийг Хууль зүйн болон Аюулгүй байдлын байнгын хороонд урьдчилан танилцуулаад, үзэглэх зөвшөөрөл авсан. Үүний дараа 2019 оны долдугаар сард Нийгмийн аюулгүй байдлын сайд Монгол Улсад айлчлах үеэр энэ гэрээнд эцэслэж гарын үсэг зурсан. Энэ гэрээг эцэслэн батлах саналыг оруулж байна. Яг өнөөдрийн байдлаар вьетнам улсын нэг иргэн манай улсад ял эдэлж байгаа. Манай улсын иргэн тэнд ял эдэлсэн, шийтгүүлсэн тохиолдол хараахан гараагүй байна. Вьетнам улсад Монгол Улсын 71 иргэн оршин сууж, 40 орчим иргэн суралцдаг гэсэн тооцоо байгаа. Цаашдаа энэ улстай улс иргэд хоорондын харилцаа улам нэмэгдэх хандлагатай байгаа нөхцөл байдлыг харгалзан үзэж, гэмт этгээд шилжүүлэх тухай хоёр улсын хоорондын хэлэлцээрийг соёрхон батлахыг дэмжиж өгөхийг хүсье. Баярлалаа” гэв. 300 САЯ АМ.ДОЛЛАРЫН САНХҮҮЖИЛТИЙН ЕРӨНХИЙ ХӨТӨЛБӨРИЙГ ХЭЛЭЛЦЭН ШИЙДВЭРЛЭХИЙГ ХҮСЭВ Тус байнгын хорооны хуралдаанд Сангийн сайд Ч.Хүрэлбаатар Монгол Улс Азийн хөгжлийн банк хоорондын шуурхай хариу авах санхүүжилтийн хөтөлбөрийг соёрхон батлах тухай хуулийн төслийг танилцууллаа. Тэрбээр “Коронавирусийн халдварын тархалтаас урьдчилан сэргийлэх, хариу арга хэмжээ авах, цар тахлын эдийн засгийн нийгмийн эмзэг бүлэгт үзүүлэх сөрөг нөлөөллийг бууруулах хүрээнд Монгол Улсын Засгийн газар, Азийн хөгжлийн банктай хамтран Улсын онцгой комиссийн коронавирусийн халдварын цар тахлаас урьдчилан сэргийлэх, хариу арга хэмжээний стратеги төлөвлөгөөний хэрэгжилтийг дэмжих, коронавирусийн халдварын тархалтын эрсдэлийг бууруулах, нийгмийн эрүүл мэндийн тогтолцоонд нэмэлт дарамт ачаалал ирэхээс урьдчилан сэргийлж бусад чухал эрүүл мэндийн үйлчилгээг үргэлжлүүлэн иргэдэд хүргэх, төсвийн алдагдлыг санхүүжүүлэх зорилгоор 300 сая ам.доллар хүртэлх хөнгөлөлттэй зээлийн эх үүсвэрийг тусгасан шуурхай хариу арга хэмжээ авах, санхүүжилтийн ерөнхий хөтөлбөрийг байгуулаад байна. Хөтөлбөр нь Монгол Улсын олон улсын гэрээний тухай хуулийн наймдугаар зүйлийн 1.2-т заасны дагуу гадаад улсын болон олон улсын банк санхүүгийн байгууллагаас авах зээлийн ерөнхий нөхцлийн талаарх олон улсын гэрээ тул УИХ-аар заавал соёрхон батлуулах шаардлагатай юм. Энэхүү хөтөлбөрийг соёрхон батлуулснаар коронавирусийн халдварын цар тахлаас урьдчилан сэргийлэх, цар тахлын эдийн засаг, төсөв, нийгмийн эмзэг бүлэг үзүүлэх сөрөг нөлөөллийг бууруулах тул энэ асуудлыг хэлэлцэн шийдвэрлэж өгөхийг хүсье” гэв. СЭЛЭНГЭ АЙМГИЙН НЭГДСЭН ЭМНЭЛЭГ ""МИНИ ХӨСҮТ"" ШИГ АЖИЛЛАЖ БАЙНА Н.Оюундарь:  -Чухал хуулийг яг “Covid 19” цар тахалтай тэмцэж буй үед Ж.Энхбаяр гишүүн, Х.Нямбаатар гишүүн шуурхай Их хуралд оруулж ирж байгаад талархаж байна. Монгол Улс ""Covid-19"" цар тахалтай тэмцэхийн тулд юуны түрүүнд эв санаагаараа нэгдсэн байх ёстой. Нөгөө талаас иргэн бүрийн хариуцлага үнэхээр чухал. Ялангуяа хил орчимд байгаа аймгийн иргэдийн хариуцлага, дээрээс нь тэднийг хамгаалах дээр төрөөс онцгой анхаарах хэрэгтэй. Тухайлбал, Сэлэнгэ аймгийн Алтанбулаг сумаар дамжиж орж ирсэн тээврийн хэрэгслийн жолоочийн эрүүл мэндийн асуудал яригдаж байна. Үүн дээр бид ялангуяа ариутгалын дэглэм, тэдэнтэй харьцаж буй хилийн ажилтнууд, сумын захиргааныхан гэх мэт асуудалд хуулин дээрээ онцгойлон анхаарах хэрэгтэй байна. Манай Сэлэнгэ аймгийн Нэгдсэн эмнэлэг ""мини ХӨСҮТ"" шиг л ажиллаад байгаа. Тэнд ОХУ-аас тусгаарлагдан чөлөөт бүсээр дамжин орж ирж байгаа бүх оюутны асуудлыг онцгойлон анхаарах хэрэгтэй. Б.БАТ-ЭРДЭНЭ: -Хуулийн төслийг дэмжиж байгаа. БНХАУ-ын Ухань хотод энэ аюултай цар тахал хүчтэй дэлгэрч байх үед, 2020 оны нэгдүгээр сарын 30-нд УИХ-ын чуулган дээр энэ аюулт тахалтай холбоотой арга хэмжээг цаг алдалгүй авч, хөрш зэлгэлдээ улс орнууд хилээ хааж байна, хилээ яаралтай хаа гэж би хэлж байсан. Засгийн газар шуурхай арга хэмжээ авсан. Нэгдүгээр сарын 31-ний үдээс хойш Засгийн газрын ээлжит бус хуралдаан хуралдаад, улсын хилийг хэсэгчлэн хаах шийдвэр гаргасан. Монголчуудын заяа их гэж ярьдаг. Хүн төрөлхтөнд тохиолдсон гамшгийн үед Монгол Улсын Засгийн газрын тэргүүн, онцгой байдлын асуудлыг хариуцаж байсан сайд, Шадар сайдаар хоёр удаа ажилласан ийм туршлагатай хүн байсан тулдаа шуурхай арга хэмжээнүүд авсан байх аа. УИХ-ын үйл ажиллагаа явуулж буй танхим дотор дэглэм журмыг сахиулах гээд би барахгүй байна. Зарим нь масктайгаа ярьдаг, зарим нь маскгүй ярьдаг. Энэ бүгдийг журамлах хэрэгтэй. Гишүүд маскаа зүүж өгдөггүй, зүүсэн ч домоглоод буруу зүүдэг. Зай барьж суулаа гээд, зарим нь маскаа авч ярьдаг. Энэ бүгдийг журамлаж, үйл ажиллагааны стандартыг хэрхэн батлах вэ? Ж.ЭНХБАЯР:  -Хуулинд УИХ-ын эрх үүргийг тодорхой заасан. Бүхий л үйл явцад УИХ хяналт тавьж, байнга бүх талын дэмжлэг үзүүлж ажиллахаар орсон. Засгийн газар, Улсын онцгой комисс, бусад байгууллагуудын эрх үүргийг тодорхой болгосон. Ажлын хэсэг ажиллах хугацаанд хэн шийдвэр гаргах вэ, хэн арга хэмжээ авах вэ гэхчилэн эрх зүйн зөрчилтэй асуудал нэлээн байсныг шийдэрлэсэн. Жишээлбэл, улсын хил хамгаалах байгууллагын дарга улсын хил дээр ийм ийм боомтын асуудлыг ингэж шийдвэрлэнэ гэсэн асуудлыг хариуцахаар болж байна. Эрүүл мэндийн бүх л оношлох баталгаажих, тусгаарлах дүрэм журмуудыг Эрүүл мэндийн яам засгийн газрын холбогдох гишүүн хариулсан. Аль сайд нь яг юу хариуцах вэ гэдэг нь тодорхой болсон. Одоо энэ дотроос асуулт эзэнгүй үлдэхгүй, бүгд эзэнтэй болсон. Засгийн газрын хариуцах гишүүнтэй, холбогдох эзэнтэй болгосон. Тухайлбал, шүүх, прокурорыг 24 цагаар ажиллуулахаар болж байна. Яагаад гэвэл тэнд байнгын асуудал шийдвэрлэгдэж байдаг. С.БАТБОЛД:  -Маш шуурхай авч хэрэгжүүлж, зохицуулах хууль юм гэж би дэмжиж байна. Коронавирустэй тэмцэж, бага эрсдэлтэй байгаа улсуудын жишгийг харахад тахлаас урьдчилан сэргийлэх арга хэмжээгээ харьцангуй сайн авч чадаж байгаа улс орнууд гайгүй байна. БНХАУ, БНСУ, Япон зэрэг Ази тивийн улс орнуудын төр засаг нь хариуцлагатай байж, урьдчилан сэргийлэх, тэмцэх арга хэмжээ, хязгаарлалт хөл хорио нь нэлээн системтэй, төрөөсөө сайн зохицуулалттай хийгдэж чадаж байгаа учраас илүү үр дүнтэй болж байна. Нэлээн эрт, урьдчилсан сэргийлэх арга хэмжээ авч хэрэгжүүлсний үр дүнд Монголын нийгэм, эдийн засгийн амьдралыг боломжийн хэвийн нөхцөл байдалд байлгаж чадаж байна. Засгийн газраас шуурхай арга хэмжээ авч, улсын онцгой комисс болон төрөөс авч байгаа арга хэмжээнүүд зохих үр дүнгээ өгч, хязгаарлаж чадаж байна. Гэхдээ үүнийг цааш нь улам баталгаажуулах, улам хариуцлагажуулах, хуульчлах асуудал туйлын чухал юм. Бусад орнуудын жишээнүүд, сургамж, алдаануудаас авч хариуцлагын заалтууд хийсэн үү гэсэн нэгдүгээр асуулт байна. Хоёр дахь нь, энэ тахлын үед гол тэмцэж, эхний эгнээнд явж байгаа улсууд мэдээж эрүүл мэндийн салбарынхан, төрийн бусад тусгай чиг үүргийн хүмүүс байгаа. Тийм учраас эдгээр хүмүүсийг урьдчилан сэргийлэх, хамгаалах асуудлууд хуульчлагдаж орж ирэх үү, эсвэл тусдаа байх уу? Дэлхийд цар тахалтай зэрэгцээд эдийн засгийн уналтууд хүчтэй явагдаж байгаа учраас ард иргэдийнхээ амьжиргааны түвшинг хэт доошоо унагахгүй байлгах, ажилгүйдлийн асуудлууд гарч ирж байна. Засгийн газраас эхний шатны зарим арга хэмжээнүүдийг авч байна. Эдийн засгаа дэмжих, ажлын байрыг хамгаалах, бусад чиглэлүүдээр авч байгаа арга хэмжээнүүд байна. Цаашид эдийн засгаа хамгаалах, уналт, эрсдэлийг зөөллөх багц арга хэмжээнүүдийн талаар тодорхой хөтөлбөр яригдаж байгаа юу? Ж.ЭНХБАЯР:  -Монгол Улс цар тахалтай тэмцэж байгаагаараа дэлхийд үлгэр жишээ болж байна. Дотооддоо халдвар алдаагүй, хяналтад байлгаж чадаж байгаа. Гэсэн хэдий ч бид нийгэм, эдийн засгийн болон улс төрийн томоохон сорилтыг зайлшгүй даван туулах болж байна. Энэ сорилтыг хохирол багатай даван туулахад төр бэлэн байх ёстой. Төрийн тусгай чиг үүрэг бүхий, яг тэргүүн эгнээнд ажиллаж байгаа байгууллагуудын үйл ажиллагаа, хууль эрх зүйн орчин баталгаажсан, нийгмийн асуудал нь хангагдсан мөн хүлээх хуулийн хариуцлага нь тодорхой байх ёстой. Энэ хуулийн гол зорилго бол Засгийн газраас хэрэгжүүлэх арга хэмжээ тодорхой байх, сахилга баттай, зохион байгуулалттай байх, ил тод байх. Бусад орнуудад учирч байгаа олон муу жишээ байна. Арьс өнгөөр ялгаварлан гадуурхах явдал их байна. Шашин шүтлэгээр ялгаварлаж буй байдал бий болж байна. Ялангуяа өвдсөн, халдвар тээж буй улсуудыг ялгаварлан гадуурхдаг. Зарим газар гаднаас нь галдсан, буудахыг шаардаж байгаа, шатаасан тохиолдлуудыг та бид мэдэж байгаа. Монгол Улс энэ нөхцөл байдлыг хариуцлагатай давж гарах ёстой. Нөхцөл байдал хүндэрсэн тохиолдолд нэг талдаа төр бэлэн байх, нөгөө талдаа ард иргэд, аж ахуйн нэгж бэлэн байх чухал. Энэ зорилгоор хариуцлагыг нэлээн чангатгасан зүйлүүд орж ирж байгаа. Эрүүгийн болон Зөрчлийн хуулиудад өөрчлөлт орж байгаа. Төрөөс тавьж буй шаардлагуудыг биелүүлэхгүй байх, хорио цээрийн дэглэмийг зөрчих, мөн олон газар шүлсээ хаях, санаатайгаар өвчин тарааж байгаа асуудал гарч байгаа. Зарим улс оронд төр засгийнхаа эсрэг жагсаал цуглаан хийх, улс төрийн тогтворгүй байдал үүсгэхэд ашиглагдаж эхэлж байна. Терроризмын тодорхой зэвсэг болж хувирч эхэлж байна. Зарим улс энэ тахлыг биологи, бактериалогийн зэвсэг, зориудаар гаргаж авсан гэж үзэж байна. Энэ мэт олон талаасаа улс төржсөн амаргүй нөхцөл байдал үүсч байна. Хамгийн гол нь Монгол Улсад бүхий л нөхцөл байдалд бэлэн байж, хохирол багатай, гуравхан сая хүнийхээ эрүүл мэндийг авч гарах төрийн бодлого байх ёстой. Эдийн засгийн бодлогууд дээр УИХ-ын бусад ажлын хэсгүүд ажиллаад, томоохон санхүүгийн арга хэмжээнүүд авагдаж байна. Миний хариуцаж байгаа ажил бол тусгай чиг үүрэг бүхий байгууллагуудын үйл ажиллагаа тодорхой ойлгомжтой ажлын уялдаатай, холбоотой, үүрэг хариуцлага нь тодорхой байх, иргэд аж ахуйн нэгжийг хариуцлагажуулах, тэмцэх агуулга юм. Б.ЖАРГАЛ",Шар мэдээ
"ОХУ-д “covid-19” өвчинтэй хүмүүсийг эмчилж байсан бөөрний эмч халдвараар нас барсныг хамт ажиллагсад нь мэдээлжээ. 56 настай Максим Старинский нь Москва хот дахь коронавирусийн халдварыг эмчлэх Коммунарка эмнэлэгт нас баржээ. Тэрбээр Ахмад дайчдын гуравдугаар эмнэлэгт ажиллаж байхдаа халдвар авсан аж. Максим Старинский нь ОХУ-д коронавирусийн халдвараар нас барсан анхны эмч болов. Эх сурвалжийн мэдээлснээр Ахмад дайчдын гуравдугаар эмнэлгийн 64 эмч, эмнэлгийн ажилтан өнгөрсөн долоо хоногт коронавирусийн халдвараар оношлогджээ. Түүнчлэн дээрх хоёр эмнэлэгт хоёр эмнэлгийн ажилтан эрчимт эмчилгээнд байгаа аж. ОХУ-д өнөөдөр халдварын нийт тоо 52763 болж өссөн ба 456 хүн нас баржээ. Эх сурвалж: The Moscow Times",Шар мэдээ
"Монгол Улсын Их Хурлын гишүүн Д.Тогтохсүрэн, Н.Амарзаяа, Ё.Баатарбилэг, Ж.Батзандан, С.Бямбацогт, Д.Ганболд, Д.Лүндээжанцан, Ц.Мөнх-Оргил, Х.Нямбаатар нар Монгол Улсын засаг захиргаа, нутаг дэвсгэрийн нэгж, түүний удирдлагын тухай хуулийн шинэчилсэн найруулгын төслийг боловсруулсан байна. Хуулийн төслийг өнөөдөр (2020.04.22) УИХ-ын гишүүн Д.Тогтохсүрэн, Н.Амарзаяа, С.Бямбацогт, Д.Ганболд, Д.Лүндээжанцан нар Улсын Их Хурлын дарга Г.Занданшатарт өргөн барилаа. Хуулийн төслийг Монгол Улсын Үндсэн хуульд оруулсан нэмэлт, өөрчлөлт, нийгмийн хэрэгцээ, шаардлагад нийцүүлэн шинэчлэн боловсруулсан бөгөөд 6 бүлэг, 3 дэд бүлэг, 81 зүйлээс бүрджээ. Төсөлд: Сум дүүрэг нь орон нутгийн өөрийн удирдлагын бие даасан суурь нэгж байж, иргэдийн амьдралын тулгамдсан асуудлууд, нутаг дэвсгэрийн эдийн засаг, нийгмийн хөгжлийн үндсэн зорилтыг шийдвэрлэх чиг үүрэг, бүрэн эрхтэй байх, үүнтэй холбоотойгоор энэ хуулиар бий болох орон нутгийн чиг үүргийг голлон хэрэгжүүлэх нэгж нь байх зэргээр нутгийн өөрийн удирдлагыг иргэдэд илүү ойр нэгжид төвлөрүүлэх; Аймаг нь сумдын нийтлэг эрх ашгийн төлөөлөл болохын зэрэгцээ төв засгийн газрын бодлого, шийдвэрийг хэрэгжүүлэх, сум хоорондын асуудлыг зохицуулах, хууль тогтоомжийн биелэлтийг хангуулах, хяналт тавих чиглэл давамгайлсан чиг үүрэгтэй нэгж байхаар тодорхойлох зарчмыг тусгажээ. Засаг захиргаа, нутаг дэвсгэрийн нэгж дэх хот, тосгоныг өөрийн удирдлагын хүрээнд эдийн засаг, нийгэм, аж ахуйн асуудлыг түлхүү шийдвэрлэх орон нутгийн корпораци хэлбэрт шилжих эрх зүйн үндэс бий болгохтой холбогдуулан хот, тосгонд засаг захиргаа, нутаг дэвсгэрийн нэгж, (аймаг, сум, баг, дүүрэг, хороо) түүний удирдлагын “Засаг захиргааны шинжтэй"" зарим чиг үүргийг хэрхэн яаж шилжүүлэх, засаг захиргаа, нутаг дэвсгэрийн нэгжийн удирдлага өөрийн нутаг дэвсгэр дэх хот, тосгоны өөрийн удирдлагатай харилцах суурь зарчмыг тогтоосон байна.  Иргэдийн нийтийн Хурлын үйл ажиллагаа, зохион байгуулалтыг тусгайлан зохицуулахын сацуугаар бусад хэлбэр (иргэдийн санаачлах эрх, орон нутгийн санал асуулга зэрэг)-ийг хуульчилж, Иргэдийн Хурлын төлөөлөгчийн эрх зүйн байдлыг дэлгэрүүлэн, төлөөлөгч ба сонгогч иргэний хооронд “амьд харилцаа” байх нөхцөлийг бүрдүүлэх заалтуудыг оруулжээ. Нөгөө талаас үүргээ биелүүлэхгүй байгаа төлөөлөгчид хүлээлгэх хариуцлагыг шат дараатайгаар авахаар нарийвчлан зохицуулсан. Иргэдийн Хурал хүндэтгэн үзэх шалтгаангүйгээр чиг үүргээ биелүүлэхгүй байх, иргэд олон түмний итгэлийг хөсөрдүүлэх, бүлэглэх, улстөржих явдал гаргуулахгүй байх зорилгоор төв засгийн хяналтыг тодруулж Хурлыг аймаг, нийслэлийн Засаг даргын санал оруулснаар Засгийн газар тараах шийдвэр гаргах зэрэг арга хэмжээ авах эрхтэй байхаар хуульчилжээ. Гэхдээ нэгдмэл улсын хувьд төв Засгийн газраас нутгийн өөрийн удирдлагын байгууллагын үйл ажиллагаанд хяналт тавих нь зүй ёсны хэрэг боловч ингэснээр нутгийн өөрийн удирдлагын эрх, хууль ёсны ашиг сонирхлыг зөрчиж болохгүй. Иймээс нутгийн өөрийн удирдлагын эрх, хууль ёсны ашиг сонирхлыг хамгаалах Үндсэн хуулийн механизмыг бүрдүүлэх зохицуулалтыг шинээр тусгасан байна. Иргэдийн Төлөөлөгчдийн Хурлыг улс төрөөс ангид байлгах зорилгоор иргэдийн Төлөөлөгчдийн Хурал үйл ажиллагаагаа намын бүлгээр бус, Байнгын болон Түр хороо, Ажлын хэсэг зэрэг өөрийн дотоод зохион байгуулалтын бүтэц, арга хэлбэрээр явуулах зохицуулалтыг оруулжээ. Сумын Хурлын сонгуульд улс төрийн нам нэр дэвшүүлэхгүй байх, мөн бусад Хурлын хувьд нэр дэвшүүлсэн нам нь төлөөлөгчөөр сонгогдсон гишүүндээ үүрэг хүлээлгэхгүй байхаар зохицуулжээ. Аймаг, сум, дүүргийн иргэдийн Төлөөлөгчдийн Хурлыг тухайн орон нутагт байнга оршин суугаа сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр саналаа нууцаар гаргаж сонгох, харин нийслэлийн иргэдийн Төлөөлөгчдийн Хурлыг дүүргийн иргэдийн Төлөөлөгчдийн Хурлаас сонгож байгуулахаар тогтоожээ. -Орон нутгийг бие даалгах, эдийн засаг, нийгмийн асуудлаа шийдвэрлэх эдийн засаг, нийгмийн цогцолбор болгох чиглэлээр засаг захиргаа, нутаг дэвсгэрийн нэгжид үйл ажиллагаа явуулж байгаа аж ахуйн нэгжийн орлогын албан татварын тодорхой хувийг тухайн нэгжид хуулиар хуваарилах зарчмыг тусгаж, Татварын ерөнхий хуулийн 7.2.15-д заасан татварын орлогыг орон нутагт бүрэн үлдээхээр зохицуулжээ. Түүнчлэн Засаг захиргаа, нутаг дэвсгэрийн нэгж орон нутгийн төсвийн төслийг боловсруулах, төсвөө бие даан батлах, төрөөс олгох татаас, тусгай зориулалтын шилжүүлгийг тухайн нэгж тус бүрт нэр заан батлах зарчмыг баталгаажуулсан байна. -Засаг даргад нэр дэвшүүлэх, түүнийг огцруулах үндэслэл, журмыг Үндсэн хуульд нийцүүлэн “томилох"" гэсэн агуулгаар гүнзгийрүүлэн зохицуулжээ. Ингэхдээ төрийн бодлогын, хууль тогтоомжийн биелэлтийн талаар Засаг дарга дээд шатны Засаг дарга (Ерөнхий сайд)-ын өмнө хариуцлага хүлээх зарчмын дагуу огцруулах асуудлыг дээд шатны Засаг дарга, (Ерөнхий сайд) шууд шийдвэрлэж байхаар, харин Хурлын шийдвэрийг биелүүлэхгүй байгаа асуудлаар тухайн шатны иргэдийн Төлөөлөгчдийн Хуралтай зөвшилцөн шийдвэрлэж байхаар тусгасан байна. ЭХ СУРВАЛЖ: УИХ",Шар мэдээ
"Эрх баригч намынхан тун ""овжин"" аргатай нь аливаа асуудал тулгарахад нэгийгээ “зольж”, намаа цэвэр авч үлддэг явдал. Ийм жишээ ч олон. Тухайлбал, “60 тэрбум”-ын гэх хэрэгт Ц.Сандуй, Ж.Ганбаатар нараар “туг тахисан” бол Жижиг, дунд үйлдвэрлэлийг хөгжүүлэх сангаас завшиж, идэж уусан хэргээ сайд асан Б.Батзоригт үүрүүлээд, намын нэр хүндээ цэвэр авч гарахыг чармайж байгаа нь илт. Эрх баригч нам хэн нэгнийг “сальфетка” шиг хэрэглээд хаячихдаг гэмтэй гэдгийг улс төрийн хүрээнийхэн андахгүй гэлцдэг. Б.Батзоригийн араас “золио”-нд явах дараагийн нөхөд хэн бэ. Одоо МАН УИХ-ын гишүүн Л.Энхболд, Б.Ундармаа нарын цөөнгүй гишүүдэд хамаг “ял”-аа үүрүүлээд, Б.Батзоригийн араас явуулна гэх таамаг яригдаж байна. Мөн Д.Дамба-Очир, Г.Солтан нарын нэр ч дуулдаж байгаа юм. Тэдний улс төрийн амьдрал “бүрхэг” болж буй. Учир нь Ерөнхий сайд У.Хүрэлсүх УИХ дахь намын бүлгийн хуралдаан дээрээ Жижиг, дунд үйлдвэрлэлийг хөгжүүлэх сангаас зээл авсан гишүүдээ УИХ-ын 2020 оны сонгуульд нэр дэвшүүлэхгүйгээ мэдэгдсэн байдаг. Тэдний ийнхүү “жийгдэж” байгаа нь цаанаа мөнгө төгрөгийн асуудалтай холбоотой байхыг эх сурвалжууд үгүйсгэхгүй байгаа юм. Өөрөөр хэлбэл тэднийг нам нь “ашиглаад дуусчихсан” байж мэдэх нь. Өнгөрсөн долоо хоногт Авлигатай тэмцэх газраас эрүүгийн 540 хэрэгт мөрдөн байцаалтын ажиллагаа явуулснаас зургаан хэргийг шүүхэд шилжүүлж, 33 хэргийг хааж, 3 хэргийг харьяаллын дагуу шилжүүлэх саналтай прокурорт шилжүүлжээ. Албаны эх сурвалжийн мэдээлснээр, УИХ-ын гишүүн Г.Солтан, Д.Дамба-Очир нарт Жижиг, дунд үйлдвэрлэлийг дэмжих сангаас эрх мэдэл, албан тушаалаа урвуулан ашиглаж, хамаарал бүхий этгээддээ давуу байдал үүсгэсэн байж болзошгүй хэргийг шүүхэд шилжүүлжээ. Нийслэлийн прокурорын газрын хяналтын прокурор Ц.Насанбат албан тушаалаа урвуулан ашигласан гэх хэрэгт яллах дүгнэлт үйлдэн, шүүхэд шилжүүлсэн байна. Харин УИХ-ын гишүүн Б.Ундармаа, Л.Энхболд нарын хэргийн мөрдөн байцаалт үргэлжилж буй бөгөөд прокурорын хяналтад ирээгүй байгаа аж. Улсын Ерөнхий Прокуророос Д.Дамба-Очир, Л.Энхболд, Г.Солтан, Б.Ундармаа нарыг УИХ-ын гишүүний бүрэн эрхээс нь түдгэлзүүлэн шалгах хүсэлтээ одоогоос хоёр жилийн өмнө буюу 2018 оны нэгдүгээр сарын 8-ны өдөр УИХ-ын даргад хүргүүлсэн. УИХ-ын Халдашгүй байдлын дэд хорооны хуралдаанаар УИХ-ын гишүүн Г.Солтан, Л.Энхболд, Б.Ундармаа, Г.Дамба-Очир нарын бүрэн эрхийг түдгэлзүүлэх тухай прокурорын байгууллагын саналыг хэлэлцээд, хүлээн авах шаардлагагүй хэмээн үзсэн юм. УИХ-ын гишүүн Г.Солтан, Л.Энхболд, Б.Ундармаа нарт “Албадан ирүүлэх тухай” шийдвэр гаргуулахаар Нийслэлийн Прокурорын газраас хүсэлт хүргүүлсэн билээ. Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг “Албадан ирүүлэх тухай” шүүгчийн захирамж гаргуулах хүсэлт ирүүлснийг Баянзүрх дүүргийн Эрүүгийн хэргийн анхан шатны шүүх хүлээн авч 2020 оны гуравдугаар сарын 30-ны өдөр хянаад Нийслэлийн прокурорын газраас яллагдагч Г.Солтан, Л.Энхболд, Б.Ундармаа нарыг албадан ирүүлэх тухай хүсэлтэд дурьдсан “Удаа дараа мэдэгдэх хуудсаар дуудахад хүндэтгэн үзэх шалтгаангүйгээр хүрэлцэн ирээгүй” гэх үндэслэл нь хавтас хэрэгт авагдсан бичмэл нотлох баримтуудаар тогтоогдоогүй байна гэж дүгнэж хүсэлтийг хүлээн авахаас татгалзаж шийдвэрлэсэн. Өөрөөр хэлбэл, Монгол Улсын Эрүүгийн хэрэг хянан шийдвэрлэх тухай хуулийн 12.2 дугаар зүйлийн 3 дахь хэсэгт “Яллагдагч мэдэгдэх хуудсыг хүлээн авахаас зайлсхийсэн бол түүний өмгөөлөгч, эсхүл гэр бүлийн 18 насанд хүрсэн гишүүнд хүргүүлнэ” гэж заасны дагуу яллагдагч болон түүний өмгөөлөгч, гэр бүлийн 18 насанд хүрсэн гишүүнд мэдэгдэх хуудсыг хүргүүлсэн эсэх нь баримтаар тогтоогдоогүй ажээ. Б.ЖАРГАЛ",Шар мэдээ
" Таны амь болон албаны ажлыг хурдан, чанартай гүйцэтгэж удаан хугацааны туршид хамтрагч чинь байх албан ёсны суурин компьютерүүдээ PC mall дэлгүүрээс хямдралтай үнээр худалдан аваарай. Өнөө үед дэлхий дээр 20 орчим брэндийн олон зуун төрлийн загвар хэмжээ, хүчин чадалтай суурин компьютерийн брэндүүд хэрэглэгч худалдан авагчийнхаа хэрэгцээ шаардлагыг ханган ажиллаж байна. Худалдан авагч та сонголтоо хийхдээ албан ёсны баталгаатай, нэртэй брэндийн, чанартай бүтээгдэхүүн худалдан авч байхыг зөвлөж байна. PC mall дэлгүүр дэлхийн шилдэг 30 гаруй брэндийн гэр ахуйн болон IT бараа бүтээгдэхүүн албан ёсоор худалдаалдаг бөгөөд Dell брэндийн суурин компьютерүүддээ хямдрал зарлалаа. Хамгийн сүүлийн үеийн, хамгийн хүчирхэг, хамгийн ухаалаг өөрөөр хэлбэл хамгийн супер компьютерүүдийг цахилгаан барааны сүлжээ их дэлгүүр PC mall албан ёсны эрхтэйгээр, баталгаат засвартайгаар, хамгийн хямд үнээр, мэдээж хамгийн том бэлгүүдийн хамт худалдаалж байна. Dell Optiplex загварууд нь үйлдвэрийн 3 жилийн баталгаатай, 7 хоногийн 24 цагаар ч ажиллаж чаддаг. RAM, Hard Disk, Graphic card-ийг нэмэн хямд зардлаар үзүүлэлт сайжруулах боломжтой.
Та бүхэн төв дэлгүүр болон хороолол, Мишээл салбаруудаас газар дээр нь лизингээр авах боломжтой. Цахим технологи, Цахилгаан барааны их дэлгүүр PC mall Дэлгэрэнгүй мэдээллийг :
🌎 www.pc-mall.mn – онлайн дэлгүүр
☎ 7575-3535, 99903535, 93353535, 95953535- оператортой холбогдох",Шар мэдээ
"Британийн загварын зөвлөл хүйсээр ялгасан шоуг орхих шийдвэр гаргаснаар энэ зуны зургадугаар сараас хойш 12 сарын турш Лондоны загварын долоо хоног хүйсэнд баригдахгүй зохион байгуулагдаж байхаар болжээ. Зөвлөлийн өчигдөр /2020.04.21/ зарласан энэ алхам 2012 онд загвар зохион бүтээгчдийн үйлдвэрлэлээ өргөжүүлэх зорилгоор зохион байгуулагдаж эхэлсэн эрчүүдийн загварын долоо хоногт ашигтай завсарлага болж байна. Ийнхүү эрэгтэй, эмэгтэй загварыг ялгаж, зааглахгүйгээр хольж үзэх шийдвэр гарах үндсэн шалтгаан нь коронавирусийн цар тахал байв. Цар тахлаас болж дэлхийн загварын салбар хямралд орж, олон улсад дэлгүүрүүд хаагдаж, ажилчид нь захиалгаа цуцалж, өөр ажил олж хийхээс өөр аргагүйд хүрч байна. Улмаар хамгийн анхны “хүйсгүй” Лондоны загварын долоо хоног зургадугаар сарын 12-нд эхлэхээр боллоо. Гэхдээ хөл хорио, зай барих зэрэг дэглэм, дүрмийг баримталж, хоёроос дээш хүн цуглуулахгүй, олон нийтийн арга хэмжээ зохион байгуулахгүйгээр цахим хэлбэрээр болохоор боллоо. Их Британи өнөөгийн байдлаар л гэхэд 129 мянга гаруй иргэнийхээ эрүүл мэнд, тэр дундаа 17 мянга гаруй хүнийхээ амь насыг алдаж, цар тахалд чанга цохигдсон байгаа учир тийнхүү дэг журам баримтлах нь хамгаас чухал билээ. Зөвлөлийн мэдэгдсэнээр анхны “хүйсгүй” загварын долоо хоног загвар зохион бүтээгчдэд илүү уян хатан, хөрвөж ажиллах боломжийг олгохын сацуу шинэ боломжуудыг нээж, дэлхийн загварын салбарт өөр байдлаар үлгэр жишээ болох боломжийг олгож буй гэнэ. “Цар тахал нүүрлэсэн өнөө үед бид бүхэн амьдарч байгаа нийгэмдээ, өөр өөрсдийнхөөрөө амьдарч бизнесээ цаашид үргэлжлүүлэх тал дээр маш болгоомжтой ханддаг болгож байна. Харин нөгөө талаас бид илүү байгальд ээлтэй, бүтээлч, юмны үнэ цэнг сайн мэдэрдэг болох байх” хэмээн Британийн загварын зөвлөлийн гүйцэтгэх захирал Каролин Раш хэлжээ. Хувцас загварын салбар одоо ч биш аль хэдийнээс л хүйсэнд хязгаарлагдахаа больж, байгальд ээлтэй байх талаар бодож эхэлсэн билээ. Тиймээс зөвлөлийн энэ шийдвэрийн дагуу эрэгтэй загвар, эмэгтэй загварын шоуг нэг дор зохион байгуулахад цар тахал дууссаны дараа ч гэсэн болохгв гэх зүйлгүй билээ. Сүүлийн үед гарч ирж буй олон брендүүд өөрсдийгөө хүйсэнд зориулж ажилладаггүй гэж тодорхойлох бөгөөд нөгөө талаас ч өөрсдийгөө хүйсээр ялгуулахыг дургүйцэх болсон Z үеийнхний эрэлт үүнтэй сайн таарч байгаа юм. Өнгөрсөн үед харин загвар зохион бүтээгчид зарим нь хичнээн хүйс ялгахгүй ажиллана гэдэг ч ихэнхдээ худалдан авагч, хэвлэлүүдийн анхаарлын төвд илүү өртдөг эмэгтэй загварын салбарт ажиллах нь их байлаа. 2018 онд загвар зохион бүтээгчдийн зөвлөл Нью Йоркын загварын долоо хоногт шинээр гуравдагч төрөл оруулсан нь “Юнисекс/ хүйсгүй” гэх төрөл байсан юм. Энэ төрөлд тухайн үедээ Vaquera, Telfar зэрэг брендүүд хүйс хамаарахгүй өмсөж болох загваруудаа танилцуулж байлаа. Энэ нь хүмүүст хувцас хэрхэн хөрвөх чадвартай, хаягдал багатай, байгальд ээлтэй байж болох вэ гэдгийг олж харах өөр нэг шинэ цонх болсон билээ. Загварын шоуг цахим хэлбэрээр зохион байгуулах алхам ч гэсэн хөл хориотой, нислэг багатай, эрсдэлтэй энэ үед хамгийн ашигтай бөгөөд зөв, байгальд ээлтэй алхам болж байна. Энэ сарын эхээр Москвагийн загварын долоо хоног мөн ижил цахим хэлбэрээр зохион байгуулагдаж, богино кино контентүүд, сэтгүүл, зургийн цомог санал болгосон нь дэлхий даяар 800 мянган хүнд амжилттай хүрсэн гэнэ. Зохион байгуулагчид уг нь тайзны шоуг шууд дамжуулах аргаар зохион байгуулахаар төлөвлөсөн ч цөөн ч хамаагүй хүн цуглуулах нь эрсдэлтэй гэж үзээд цуцалсан байна. Британийн загварын зөвлөлийн мэдээлснээр Цахим загварын долоо хоногт загвар зохион бүтээгчдийн тэмдэглэл, танилцуулга, үзүүлэнгийн өрөө, сэтгэгдэл, подкаст зэрэг багтаж буй аж. “Энэ шийдвэр танд эрүүл, ганцаарчилсан үйлчилгээ санал болгож, уламжлал ёсоор маш их урам зориг өгж чадна гэдэгт бид итгэлтэй байна” хэмээн Раш ярьжээ. Эх сурвалж: CNN.COM",Шар мэдээ
"Корона­вирусийн халдвараас сэргийлэх үүднээс Монголын боловсролын салбар танхимын сургалтаас “гэр сургууль” руу шилжээд чамгүй удаж байна. Харин шилдэг гэж үнэлэгдсэн багш нарын телевизээр зааж буй хичээлийг хүүхэд багачууд хэр ойлгож, хүлээн авч байна вэ гэдэг нь хамгийн чухал.  Сурагчид болон эцэг эхчүүдэд “гэр сургууль” зарим талаараа таалагдаж байгаа ч заах арга зүй болон хичээлээ хүүхдүүдэд хүргэж буй байдалд “нэг л тааруу” гэсэн дүн өгөх нь ч байна. Тэгвэл энэ асуудалд   салбарын сайд Е.Баатарбилэг тайлбар хийсэн юм. ТЕЛЕ ХИЧЭЭЛИЙН ҮР ДҮН НЬ ЭЦЭГ ЭХ, БАГШ, ХҮҮХЭД ГУРВЫН ХАМТРАЛААС ШУУД ХАМААРНА  Тэрбээр “Үүссэн нөхцөл байдалтай холбогдуулан хичээл, сургалтын үйл ажиллагааны тасралтгүй байдлыг хангах зорилгоор үлдсэн хугацааны бүх хичээлийн агуулгыг зургадугаар сарын 1-ний өдрийг хүртэл үргэлжлүүлнэ. 2019-2020 оны хичээлийн жилд ерөнхий боловсролын сургуулийн бага ангийн сурагчид 160, дунд, ахлах ангийн сурагчид 165 өдөр тус, тус танхимд хичээллэхээс 85 өдөр буюу нийт хичээллэх хугацааны 51-53 хувийг танхимд хичээллэсэн байна.  Сүүлийн үед  эцэг эхчүүдийн зүгээс теле хичээлийг шүүмжлэх хандлага их гарах боллоо. Зарим хүмүүс цахим хуудаснаа “Теле хичээл муу зааж байна” гэх мэдээллийг зорилготойгоор сэвдэг болж.  Засгийн газраас олон мянган хүүхдүүдийн эрх ашгийг  хамгаалж боловсролын системийг хэвийн явуулахын тулд тэргүүлэх зэргийн багш нар батлагдсан хөтөлбөрийн дагуу өндөр түвшинд зохион байгуулж байна. Би хувьдаа багш нарыг хичээлээ сайн зааж байгаа гэж бодож байна. Хамгийн гол нь эцэг эхчүүдийн хяналт, хүүхдэдээ анхаарах анхаарал чухал. Теле хичээлийн үр дүн нь эцэг эх, багш, хүүхэд гурав хэр эргэх холбоотой ажилласан, эцэг эхчүүд хүүхдэдээ хэр дэмжиж, цаг гаргасан бэ гэдгээс шууд харагдана. Тиймээс зөвхөн багшаас хараат бус багш, хүүхэд, сургууль, эцэг эх зэрэг бүх талын эргэх холбоотой ажиллахыг анхааруулж байгаа” гэв. ИРГЭД ТЕЛЕ ХИЧЭЭЛИЙГ CD, DVD-Д ХУУЛБАРЛАН ЗАРАХ БОЛЖЭЭ Үүнээс гадна  хичээлийн хөтөлбөрт тохирсон агуулгаар цахим болон теле хичээлийг CD, DVD-д хуулбарлан зарж ашиг олох үйлдэл гарах болжээ. Энэ чиглэлийн иргэдийг залилсан мэхэлсэн байгууллага, хувь хүнийг хуулийн байгууллагад хандан шалгуулан хариуцлага хүлээлгэх БСШУСЯ мэдэгдсэн юм. Хэрэв ирэх хичээлийн жилд  төсөв мөнгөний бололцоо байвал Ерөнхий боловсролын сургууль бүрт хичээл, сургалтыг нь дэмжих зорилгоор CD, DVD-г өгнө гэдгийг албаныхан хэлж байна.   Дашрамд дурдахад, теле хичээлийг www.econtent.edu.mn, www.hicheel.mn, www.aplus.mn сайтууд болон телевизийн сувгуудаас үнэ төлбөргүй хүлээн авах боломжтой юм. Э.БУРАМ",Шар мэдээ
"Улсын онцгой комиссоос гарсан шийдвэрийн дагуу тусгай үүргийн нислэгээр 2020 оны дөрөвдүгээр сарын 30-нд БНСУ-ын Сөүл, тавдугаар сарын 2-нд ХБНГУ-ын Франкфурт хотоос иргэдээ татан авах бэлтгэл ажил хийгдэж байна. Энэ удаагийн тусгай үүргийн нислэгүүдээр ирэх иргэдийг шинээр бүртгэхгүй бөгөөд Монгол Улсаас гадаад улсад суугаа Элчин сайдын яамдаар дамжуулан Улсын онцгой комисст өнөөдрийг хүртэл ирүүлсэн нутаг буцах тухай 9412 өргөдөл, хүсэлтээс хүндэтгэн үзэх шалтгаантай иргэдийн өргөдөл, холбогдох нотлох материалыг хариуцаж буй ЭСЯ-даар дамжуулан хүлээн авч УОК-ын Шуурхай штаб шийдвэрлэнэ. Зорчигчдын бүртгэлд УОК-ын зүгээс тавьж буй дараах шаардлагыг баримтална. Үүнд, Бүртгэл нь баталгаажсан талаарх мэдээллийг Элчин сайдын яамаар нь дамжуулан тухайн иргэдэд хүргэх бөгөөд Эрүүл мэндийн яамнаас тавьж буй шаардлагын дагуу нутаг буцах иргэд сүүлийн 48 цагийн дотор коронавирусийн шинжилгээ  заавал хийлгэсэн байна. Дээрх шаардлагууд нь транзитаар ирэх иргэдэд ч мөн адил хамаатай болохыг анхаарна уу.",Шар мэдээ
